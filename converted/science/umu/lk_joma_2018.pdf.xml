<document xml:lang="sma" id="no_id"><header><title>Objeektem jååhkesjidh jallh ij jååhkesjh, åarjelsaemien gïelesne</title><genre code="science"/><author><person firstname="Liv Karin" lastname="Joma" sex="f" born="" nationality=""/></author><year>2018</year><wordcount>12910</wordcount><conversion_status type="standard"/><availability><license type="standard"/></availability><origFileName>http://umu.diva-portal.org/smash/get/diva2:1252932/FULLTEXT01.pdf</origFileName><metadata><uncomplete/></metadata><version>XSLtemplate $Revision: 161400 $; file-specific xsl  Revision; common.xsl  $Revision$; </version></header><body><p><em type="bold">1.0 Aalkoe </em></p>
<p>Dehtie raejeste eelkim saemiengïelem lohkedh manne grammatihkem lyjhkeme goerehtidh.</p>
<p>Voestes aejkien manne nulle objeekten bïjre govlim utnim luste goerehtidh maam ij våajnoes aktene raajesisnie. Daaroen gïele lea jienebelåhkoen gïele mijjen dajvesne jïh nulle objeekte ij daaroen gïelesne gååvnesh. Åarjelsaemien raedtesne vaenieh soptsestæjjah mah saemien gïelem voestes gïeline utnieh jïh fïerhten biejjien saemiestieh. Åarjel saemieh bårrode årroeh, jïh ibie mahte maehtieh åarjelsaemien govledh raadijovisnie jallh programmh tv:sne vuartasjidh. Nov gujht learohkh åadtjoeh saemien gïelem lïeredh skuvline, men daaroengïele veaksahkommes dej bïjre byjresisnie jïh siebriedahkesne. Manne lohkehtæjjine barkeminie jïh åarjelsaemien gïelem lïerehteminie jåarhkeskuvlen daltesisnie. Gellien aejkien ussjedamme nov sån åarjelsaemien gïele daaroengïeleste tsavtseme. Daejnie laavenjassine sïjhtem jeatjebh skreejredh åarjelsaemien gïelem goerehtidh jïh analyseradidh jïh aaj gïelem gelline tsiehkine nuhtjedh. <em type="bold">1.1 Maam sïjhtem goerehtidh </em></p>
<p>Gellie gïeline nuepieh nulle objeektem utnedh guktie utnieh guktie Brasil-Portugijsen (BP) (Farrell, 1990), Korean gïelesne, Thai-gïelesne (Cole, 1987) jïh åarjelsaemien gïelesne (Joma, 2012), guktie raajese (1) vuesehte: (1) Manne laejpiem vuebnestei veeltim jïh Øi buartan bïejim.</p>
<p>Daennie raajesinie Ø lea nulle objeekte. Ø jallh nulle objeekte lea fonetihke gåaroes, men ij semantihke gåaroes. Nulle objeekte lea veerbeste kategoriseradamme, jïh veerbe nulle objeektem stuvrie, juktie nulle objeekte dan goerkesem åådtje (Rizzi, 1986). Ø jallh nulle objeekte lea akte ov-neebneme DP struktuvresne jïh mahte seamma funksjovnem åtna guktie pronovmene. Teorijen mietie nulle objeekte maahta raajesisnie gååvnesidh jis nulle objeekte maahta dan goerkesem pragmatihke ektiedimmeste veedtjedh. Dellie diskurse tseegkeme jïh raajese grammatihken mietie (Cole, 1987; Farrell, 1990). Dan åvteste maehtebe pronovmenem nulle objeekten sæjjan lissiehtidh guktie raajese (2) vuesehte: (2) Manne laejpiem vuebneste veeltim jïh dam buartan bïejim.</p>
<p>Gïeline, mah nulle objeektem utnieh, maahta pronominelle objeektem raajesisnie sliejhtedh jis nulle objeekte åehpies bïevnesem beavna. Jis nulle objeekte orre bïevnesem jallh orre <em type="italic">Topic </em>vadta dellie tjuara pronominelle objeektem raajesinie tjaeledh (Joma 2012). Maahta aaj objeektem raajesisnie sliejhtedh jis nulle objeekte antesedentem åtna mij aerebi neebneme ektiedimmesne, men nulle objeekte jïh dan antesedente tjuerieh seamma vyörtegs årrodh. Joma (2012) sov tjaalegisnie vuesiehtamme gåarede nulle objeektem aaj utnedh åarjelsaemien gïelesne. Men ibie maehtieh nulle objeektem raajesisnie utnedh daaroen jïh svïensken gïelesne guktie åarjelsaemiengïelesne. </p>
<p>Teorijen mietie voestes gïele sæjhta mijjem tsevtsedh gosse edtjebe jiehtedh maam mijjieh tuhtjebe gåarede jiehtedh jïh maam mijjieh jiehtebe ibie maehtieh jiehtedh, gosse mubpien gïelem lïereminie. Dotkeme gååvnese, mah voestesgïelen soptsestæjjah jïh mubpiengïelem learohkh goerehtamme. Dellie dotkijh dotkeme mejtie dah göökte dåehkieh dah seamma raajesh jååhkesjin jïh jis voestes gïele tsavtsa mah raajesh dah utnieh grammatihkeles (Montrul, 2016;</p>
<p>Slabakova, 2016). Slabakova (2016) buerkeste dotkeme vuesehte joekehtsh voestes gïeline soptsestæjjaj jïh mubpien gïeline soptsestæjjaj gaskem gååvnesieh jïh soptseste dotkeme-illedahkh vuesiehtieh almetji voestes gïele maahta mubpien gïelem tsevtsedh. Montrul (2016) aaj dan bïjre soptseste jïh buerkeste jienebelåhkoen gïele aerpie-gïelen soptsestæjjaj gïelem tsavtsa.</p>
<p>Gosse voestesgïele mubpiengïelem tsavtsa dellie daate illedahke transefer-effekteste (Montrul, 2016; Slabakova, 2016). Jïh gosse daejrebe eah nulle objeekte sïejhme daaroengïelesne jïh svïenskengïelesne dellie maahta vïenhtedh illedahke dehtie Transfereste edtja vuesiehtidh eah mubpien gïelen (G2)1 learohkh/soptsestæjjah jïh voestesgïelen (G1) 2 soptsestæjjah byöroeh raajesh nulle objeektine nuhtjedh jïh jååhkesjidh. <em type="bold">1.2 Hypoteese jïh gyhtjelassh </em></p>
<p>Åarjelsaemien gïelesne mijjieh nuepie nulle objeektem raajesinie utnedh. Teorije gïele-sertemen bïjre jeahta learohkh/soptsestæjjah mah mubpine gïelem lierieh eah daarpesjh raajesh nulle objeektine jååhkesjidh, jis nulle objeekte ij sïejhme dej voestes gïelesne. Men Slabakova (2016) aaj argumenterede man gellie tæjmoeh, jaepieh jïh man jïjnje gïelem govleme aaj maehtieh G2 learohkh tsevtsedh. Buerkeste gosse mubpien gïelem lïereminie aaltere nov gujht vihkeles, men gïeleldh input joekoen vihkeles juktie gïelem lïeredh. 1 Mubpien gïele lea dan mænngan G2. 2 Voestesgïele lea dan mænngan G1.</p>
<p>Dan gaavhtan manne sïjhtem goerehtidh mejtie maahtam illedahkh dehtie Transfer-effektijste gaavnedh dovne G2 learohki jïh aerpiegïelen soptsestæjjaj luvnie dan gaavhtan eah raajesh nulle objeektine jååhkesjh.</p>
<p type="listitem">Mov golme gyhtjelassh:</p>
<p type="listitem">G2 learohkh/soptsestæjjah raajesh nulle objeektine jååhkesjieh?</p>
<p type="listitem">G2  learohkh/soptsestæjjah  dej  voestes  gïeleste  tsavtseme  jïh  dan  gaavhtan  eah  G2 learohkh/soptsestæjjah nulle objeektem jååhkesjh?</p>
<p type="listitem">G1  soptsestæjjah  jienebelåhkoen  gïeleste  tsavtseme  jïh  dan  gaavhtan  eah  nulle objeektem jååhkesjh?</p>
<p>Daennie boelhkesne manne åehpiedahteme maam jïh guktie edtjem goerehtidh. Manne edtjem goerehtidh mejtie L2 learohkh/soptsestæjjah nulle objeektem jååhkesjieh. Lissine sïjhtem goerehtidh mejtie G1 gïele G2 learohkh/soptsestæjjah tsavtseme jïh dan gaavhtan eah nulle objeektem jååhkesjh. Lissine sïjhtem vuejnedh mejtie G1 soptsestæjjah jienebelåhkoen gïeleste tsavtseme jïh dan gaavhtan eah nulle objeektem jååhkesjh. <em type="bold">2. Duekie </em></p>
<p>Aalkoevisnie 2.1 boelhkesne edtjem universelle grammatihken bïjre buerkiestidh jïh dan mænngan boelhkesne 2.1.2 jïh 2.1.2 edtjem buerkiestidh maam dotkijh universelle grammatihken jïh G1 learohki bïjre tjaelieh. Boelhkesne 2.2 dellie vuesehtem maam teorije jeahta aerpiegïelen jïh aerpiegïelen soptsestæjjaj bïjre. Boelhkene 2.3 gïelesertemen bïjre tjaalam jïh boelhkesne 2.4 dellie nulle objeekten bïjre åarjelsaemien gïelesne tjaalam.</p>
<p>Minngemes boelhkesne 2.5 dellie manne teorijem goerehtem juktie gaavnedh gie maahta nulle objeektem jååhkesjidh. <em type="bold">2.1 Universelle grammatihke </em></p>
<p>Gaajhkh almetjh gïelem utnieh, jïh mijjen gaajhkesh voestesgïele jïh grammatihke. Gosse maana reakasåvva dellie grammatihkine reakasåvva. Maana dan voestesgïelem leara mearan byjjene, gosse govloe maam eejtegh jïh jeatjah almetjh jiehtieh. Mijjieh gujht daejrebe maanah seamma fuelhkesne dam seamma gïelem utnieh. Naemhtie maana leara maam maahta jiehtedh jïh maam ij maehtieh jiehtedh (Baker, 2001; Montrul, 2016; Pinker, 1994; Slabakova, 2016).</p>
<p>Gellie dotkijh universelle grammatihken bïjre tjaaleme (Chomsky, 1957). Chomsky lij akte dejstie gie universelle grammatihken bïjre tjeeli jïh naemhtie universaale grammatihken bïjre tjeeli: “ <em type="italic">the system of principles, conditions, and rules that are elements or properties of all </em><em type="italic">human languages ... the essence of human languages” </em>(Chomsky, 2011, s. 29). </p>
<p>Jeatjah baakoejgujmie universaale grammatihke akte systeeme prinsïhpigujmie, krïevenassigujmie jïh njoelkedassigujmie mah leah elemeenth jallh jïjtsevoeth gaajhki almetji gïelijste. Gaajhke daate vihkele almetji gïeline. Dan gaavhtan maehtebe jiehtedh gaajhkh almetjh grammatihkine reakasovveme, jïh dan gaavhtan mijjieh aelhkieslaakan gïelem lïerebe (Montrul, 2016). Ij gænnah vihkeles mij gïelide mijjieh byjjenibie dan gaavhtan gaajhki gïeli universelle grammatihke.</p>
<p>Gosse ussjedeminie dellie vueptiestibie maehtebe gellie ovmessie raajesh bigkedh, men njoelkedassh, prinsïhph jïh parameeterh leah seamma. Gosse mijjieh voestesgïelem (G1) soptsestibie dellie daejtie njoelkedassh, prinsïhph/otnjegh jïh parameeterh nuhtjebe mah damtebe. Daate mijjen gïeleldh maahtoe. Juktie dam jiehtedh ibie daarpesjh gaajhkh raajesh, mah gååvnesieh, jeahteme jallh govleme, men baakoeh jïh njoelkedassi mietie maehtebe orre raajesh darjodh gosse soptsestibie. Gåarede aaj jiehtedh universelle grammatihkine maehtebe buerkiestidh guktie akte almetje maahta gïelem lïeredh jïh aaj man åvteste maanah maehtieh jiehtegh jïh raajesh jiehtedh maam eah aerebi govleme. <em type="bold">2.1.1 Mubpien gïelem vejtiestidh jïh universelle grammatihke </em></p>
<p>Nöörjesne dellie learoesoejkesjen ulmien mietie learohkh edtjieh guektiengïelen learohkh sjïdtedh, dovne dah mah saemien voestesgïeline utnieh jïh dah mah saemien mubpiengïeline utnieh.</p>
<p>Learoesoejkesjisnie saemien voestesgïeline tjaaleme.</p>
<p><em type="italic">Lïerehtimmie saemien voestesgïeline viehkehte lïerehtimmine ektine nöörjen gïelesne, guktie </em><em type="italic">learohkh guektiengïelen maahtoem åadtjoeh. </em>(<span type="quote">«Learoesoejkesje saemiengïele voestes-gïeline»</span>, 2013, s. 3) </p>
<p>Jïh learoesoejkesjisnie saemien mubpiengïeline tjaaleme learohkh edtjieh dej funksjovnelle guektiengïelevoetem evtiedidh.</p>
<p><em type="italic">Faage saemien mubpiengïeline edtja nöörjen faagine ektine våaromem bïejedh guktie </em><em type="italic">learohkh sijjen funksjovnelle guektiengïelevoetem evtiedieh </em>(<span type="quote">«Learoesoejkesje saemien mubpiengïeline»</span>, 2013, s. 3) <em type="italic">. </em></p>
<p>Juktie mubpiengïelen learohkh edtjieh dej mubpiengïelem evtiedidh, dah tjuerieh aaj dej baakoeveahkam jïh grammatihkem bigkedh, seamma guktie G1 soptsestæjjah. Daate vihkele juktie dah edtjieh mubpiengïelem guarkedh jïh dle maehtedh mubpiengïelesne soptsestidh.</p>
<p>Guktie aerebi tjaaleme gosse G1 soptsestæjja gïelem vejtesteminie dellie joekehtsem gååvnese input jïh output daataj gaskem. Dotkijh daam ov-vaantoem <em type="italic">Poverty of stimulus </em>(Chomsky, 1986; Slabakova, 2016; White, 2003) gåhtjoeh. Jis saemiengïelese jarkoestibie dellie sjædta; giefiesvoete stimuluseste jallh dah vaenie stimulush åadtjoeh. Gosse G1 soptsestæjjah gïelem vejtesteminie dellie dah öörnegem lïereme prinsïhpijste jïh parameeterijstie mah gaertjiedimmieh grammatihkesne vedtieh. </p>
<p>G2 learohkh maehtieh sih aaj abstrakte jïjtsevoeth mubpiengïeleste vejtiestidh mah dah eah lin maahteme dehtie G2 inputeste åådtjeme. Jis numhtie dellie daate vuesehte akte universelle grammatihke gååvnese (White, 2003).</p>
<p>White (2003) buerkeste golme ovmessie daltesh gååvnesieh gosse mubpien gïelem vejtesteminie, daejtie gohtje: <em type="italic">No Access, direct (full access) and indirect (partial) access </em>. <em type="italic">No </em><em type="italic">access </em>dellie eah leah maanaj gïele jïh gïelelïerehtimmie mij akt mejnie maanah reakasovveme, men akte biehkie sïejhme kognitasjovneste. Joekehtse gååvnese implisitte jïh eksplisitte grammatihken maahtoen gaskem. Implisitte maahtoe prosessemojhtesisnie vöörhkesåvva, desnie gusnie gïelenjoelkedassh vöörhkeme. Eksplisitte maahtoe deklaratijve-mojhtesisnie vöörhkeme. Gosse maana eksplisitte maahtoem leara dellie dïhte daajra maam leara jïh daajra maam tjuara darjodh juktie edtja lïeredh. Dan gaavhtan maana maahta maahtoem tjïelkestidh jïh buerkiestidh. </p>
<p><em type="italic">Direct access </em>dellie G2 learohkh maehtieh biehkiem sïejhme grammatihkeste nuhtjedh. <em type="italic">Full </em><em type="italic">access </em>jallh <em type="italic">Full Access Hypothesis </em>dellie learohkh sijhtieh dej voestesgïelem grammatihkem nuhtjedh gosse dah mubpien gïelem vejtiestieh (Slabakova, 2016). Montrul (2016) buerkeste </p>
<p>G2 learohkh G2 inputem analyseradieh voestesgïelen kongnitijveöörnegen mietie. Gosse voestesgïelen grammatihke ij vielie maehtieh mubpiengïelen inputem tjeekedidh dellie meatan vaeltedh. Jïh gosse G2 learohkh maam akt darjoeh mij ij grammatihken mietie, dellie dah gïeledh analysh adopteradieh mah Universelle Grammatihke jååhkesje.</p>
<p>Gosse edtja vuejnedh man væjkele akte learohke maahta sjïdtedh mubpiengïelesne dellie</p>
<p>Montrul (2016) buerkeste tjoerebe gïelevejtiestimmien jïh aalteren gaskem buejhkiehtidh. Jis gie akt edtja gïelem lïeredh dellie tjuara aelkedh gosse maana, guktie gïelen jïjtsevoeth jïh struktuvrem lïeredh. Akte hypoteese gååvnese man nomme <em type="italic">The Critical Period hypothesis </em>, jallh kritihke boelhke hypoteese (Montrul, 2016; Penfield, 1953). Daate hypoteese soptseste gïele maam ibie voerkeslaakan dennie kritihke boelhkesne maana-baelien guarkah jïh lïerebe, mijjieh teehpebe. Kritihke boelhke ryöhkoe goske mijjieh 13 jaepieh illebe (Lenneberg, 1967; </p>
<p>Montrul, 2016). Dan gaavhtan aaltere vihkeles gosse gie akt edtja gïelem lïeredh jallh vejtiestidh, dovne G1 jïh G2 soptsestæjjide. Aaltere maahta G1 soptsestæjjide tsevtsedh guktie dej gïele nipkesåvva. Daate kritihke boelhken hypoteese buerkeste man åvteste sveekes geerve</p>
<p>G2 learohkidie seamma daltesem lingvistihke tjiehpiesvoetine jaksedh goh voestes-gïeline soptsestæjjah (Montrul, 2016). Men guktie aerebi tjaaleme man gellie tæjmoeh, jaepieh jïh man jïjnje gïelem govleme aaj maehtieh G2 learoehkidie tsevtsedh. Gosse mubpien gïelem lïereminie aaltere nov gujht vihkeles, men gïeleldh input joekoen vihkeles mearan gïelem lïereminie (Slabakova, 2016).</p>
<p>Aaj akte hypoteese gååvnese man nomme <em type="italic">Creative Construction Hypothesis, </em>maam Dulay jïh </p>
<p>Burt (1973, 1974) dorjeme. Daan hypoteesen mietie gosse maanah mubpiengïelem lierieh, dellie maanah dej voestesgïelen grammantihken prinsïhph fulkieh jïh dle maanah muvhth såarhth hypoteesh gïele-öörnegen bïjre vejtiestesteminie, goske joekehtsen gaskem maam dah guvlieh jïh maam dah jiehtieh, vaestiedamme (Dulay Heidi C. &amp; Burt Marina K., 1974, s. 37).</p>
<p>Daate hypoteese aaj sjiehteles daan biejjien (Slabakova, 2016).</p>
<p><em type="italic">Bottleneck </em><em type="italic">Hypothesis </em>(Slabakova 2016) soptseste vihkeles G2 learoehkidie eensi lïerehtimmiem grammatihkesne vedtedh. Daate hypoteese soptseste jis gïelen ovmessieh biehkieh funksjovnelle leksikovnese deavhtasuvvieh, dellie daate gïelevejtiestimmie. Maehtebe ussjedidh dellie mijjieh måalegïelen funksjovnelle leksikovnem vejtiestibie. Gosse daejnie laavenjassine barkebe dellie ibie maehtieh dam parametrihke profijlem orre gïeleste lïeredh. </p>
<p><em type="italic">Guvvie 1, Bottleneck Hypothesis </em></p>
<p>Mij dellie boehtelenjaelmie hypoteese? Boehtele lea mijjen mubpiengïelen grammatihke.</p>
<p>Gosse mijjieh gïelem lïereminie mijjieh aaj grammatihkem lïerebe. Grammatihkem maam mijjieh voestes gïelesne lïerebe boehtelasse tjöönghkebe. Boehtelisnie universelle lïerehtimmieöörnegh, leksikaale maahtoe, grammatihkeles njoelkedassh jïh prinsipph jïh orre maahtoe måalegïeleste gååvnesieh. Gosse mijjieh edtjebe mubpene gïelesne soptsestidh dellie tjoerebe boehtelem gupmiehtidh jïh boehtelistie veedtjedh dam maam mijjieh daarpesjibie.</p>
<p>Desnie gusnie boehtele gaertjie, desnie dïhte funksjovnelle morfologije. Jis daate ij gååvnesh dellie G1 soptsestæjjah utnieh raajesh ovgrammatihkeles maam G2 soptsestæjjah jiehtieh.</p>
<p>Hypoteese soptseste maam gïerve jallh aelhkie mubpene gïelesne lïeredh. Jeahta G2 learohkh tjuerieh struktuvreles jïh eensilaakan lïerehtimmiem åadtjodh gïerve biehkine grammatihkeste, juktie buerebe mubpien gïelem lïeredh. <em type="bold">2.1.2 Universelle grammatihke jïh G1 </em></p>
<p>Guktie jeahteme maanah dej gïelem lierieh mearan byjjenieh. Eah daarpesjh lïerehtimmiem utnedh juktie gïelem lïeredh. Maanaj lingvistihke dååjrehtimmien göökte faktorh, negatijve jïh positijve nænnoestimmieh (Chomsky, 1986; Slabakova, 2016; White, 2003). Positijve nænnoestimmieh leah dam maam maanah bïjre jarkan govloeh. Negatijve nænnoestimmieh leah dah mah eah grammatihken mietie. Jis negatijve nænnoestimmieh fååtesieh jallh maanah vaenieh negatijve nænnoestimmieh åadtjoeh, dellie negatijve nænnoestimmieh eah sïjhth maanam tsevtsedh. Naemhtie maanah lierieh mah raajesh dah maehtieh jiehtedh positijve nænnoestimmiej tjïrrh, jïh aaj njoelkedassi jïh prinsïhpi tjïrrh mah universelle grammatihkesne gååvnesieh.</p>
<p>Goh maana edtja voestesgïelem vejtiestidh dellie aaj tjuara inputem åadtjodh, dam maam maana gåvla. Daate joekoen vihkele guktie maana nuepiem åådtje baakoeveahkam bigkedh. Gosse maana baakoeveahkam bigkeme dellie maahta guarkedh jïh dle soptsestidh. White (2003) goerem dorjeme maam vuesehte guktie maana gïelem leara.</p>
<p><em type="italic">Guvvie 2: Goere mij vuesehte G1 vejtiestimmie (White, 2003, s. 3). </em></p>
<p>White (2003) buerkeste universaale grammatihke (UG) lea maanan tsiehkie (S0), maahtoe maam maana åådtjeme inputen tjirrh. PLD lea <em type="italic">primery linguistic data </em>mij lea maadth-lingvistihken daata. PLD lea joekoen daerpies juktie maanam viehkiehtidh nænnoestidh guktie grammatihken hammoeh tjuerieh årrodh. Gosse maana inputem åådtje, dellie maana dan baakoeveahkam bigkie, jïh universelle grammatihken parameeterh bigkesuvvieh mah gïelese sjiehtieh. Grammatihke (G) tïjjen mietie bigkesåvva, jïh maana bealjijes ovmessie jïjtsevoeth inputeste sjædta. Tïjjen mietie maana væjkele grammatihkesne sjædta ietnien-gïelesne (Ss). </p>
<p>Dah prinsipph leah seamma gaajhkine gïeline. Dïhte mij lea joekehtse lea parameetere (Chomsky, 1986; White, 2003; Åfarli &amp; Eide, 2003). Parameeterh maehtieh aarvoeh vaeltedh, jïh eah leah seammalaakan gaajhkine gïeline. Gosse maana gïelem vejtesteminie dellie parameeterh inputen gaavhtan nænnoestieh. Maehtebe jiehtedh byjrese joekoen vihkele maanan gïelese. Jis vaenie almetjh maanaj bïjre soptsesteminie dellie maanah vaenie lingvistihke daatah åadtjoeh, jïh dellie eah maanah daarpesjh gïelem dan aelhkie vejtiestidh (White, 2003, s. 4) <em type="italic">. </em></p>
<p>Gosse nulle objeekten bïjre soptsestibie maehtebe sovmedh nulle parameetere aaj gååvnese (Farrell, 1990; Joma, 2012; Polinsky, 2011; Raposo, 1986; Rizzi, 1986). Muvhtine gïeline luhpie nulle objeektem utnedh mearan jeatjah gïeline nulle objeekte luhpehts. Gosse åarjelsaemien maana ietniengïelem lïereminie dellie leara åarjelsaemien gïelesne maahta raajesh nulle objeektine utnedh. Dellie maana daam parameeterem åtna jïh maahta raajesh nulle objeektine jiehtedh.</p>
<p>Maehtebe jiehtedh akte maana maam daaroengïelem ietniengïeline åtna, jïjnjh inputigujmie, dïhte leara ij iktegisth gåaredh nulle objeektem nuhtjedh daaroengïelesne. Dan gaavhtan joekoen vihkele maanah dej voestesgïelem govloeh mearan byjjeneminie juktie edtjieh eensi ietnien-gïelen grammatihkem lïeredh. <em type="bold">2.2 Aerpiegïele jïh aerpiegïelen soptsestæjja </em></p>
<p>Aerpiegïele akte unnebelåhkoen gïele jïh <em type="italic">American Heritage College Dictionary </em>baakoem bïhkedamme jïh tjaala baakoe aerpie lea maam akt maam reakadimmeste eerpeme, eekem maam maahta eerpedh, jallh maam akt maam boelveste boelvese jåhteme (Montrul, 2016). Jis vuesiehtimmien gaavhtan eeke lea gïele, dellie gaajhkh gïelh leah aerpiegïelh jis dah maana-baeleste vejtiestamme jïh båetijen boelvese jåhteme. 1900 låhkosne dellie Cummins (2005, s. 585) baakoem aerpiegïele nuhtji USAesne jïh dellie baakoem aerpiegïele unnebelåhkoen gïeli bïjre nuhtji. Gosse jiehtegem aerpiegïele nuhtjebe dellie maehtebe aaj aerpiegïelem gïeli bïjre nuhtjedh mah eah byögkeles gïelh men aaj, immigraantegïeli, voenges gïeli jallh regionaale gïeli bïjre jnv (Duff, 2012; Fishman, 2006; Lo </p>
<p>Bianco, 2008; Montrul, 2016; Wiley, 2008).</p>
<p>Daan biejjien mijjieh baakoem aerpiegïele unnebelåhkoen gïeli bïjre nuhtjebe. Eah unnebe-låhkoen gïelh daarpesjh aalkoealmetji gïelh årrodh, men gïele maam staate ij nuhtjh jïh ij prioriteredh. Aerpiegïele vaenie meedijisnie jïh ööhpehtimmesne åtnasåvva. Naan sijjieh veartenisnie aerpiegïele maahta jienebelåhkoen gïele årrodh, vuesiehtimmien gaavhtan Åarjel-</p>
<p>Afrikesne. Men akte gïele maahta naan sijjine jienebelåhkoen gïele årrodh jïh jeatjah sijjine aerpiegïele. Vuesiehtimmie gaavhtan daaroengïele jienebelåhkoen gïele Nöörjesne, men</p>
<p>Minnesotesne daaroegïele lea aerpiegïele (Anderssen, Lundquist, Westergaard, &amp; Kupisch, 2018). <em type="bold">2.2.1. Gie dellie aerpiegïelen soptsestæjja? </em></p>
<p>Aerpiegïele soptsestæjjah dej aerpiegïelem sïejhmemes gåetine soptsestalleminie, jïh vaenie siebriedahkesne. Dah mah aerpiegïelem soptsestieh dah leah sïejhmemes seamma almetje-dåehkeste jallh seamma fuelhkesne. Aerpiegïele vaenie lïerehtimmesne nuhtjeme. Nov gujht maanah maehtieh aerpiegïelem lohkedh, men ij aerpiegïele dïhte jienebelåhkoen gïele skuvline.</p>
<p>Eah gaajhkesh aerpiegïelen soptsestæjjah daarpesjh seamma væjkele dej aerpiegïelesne årrodh.</p>
<p>Muvhth maehtieh væjkele årrodh, dah maehtieh dovne soptsestidh, lohkedh jïh tjaeledh mearan jeatjebh eah daarpesjh mahte dej aerpiegïelem maehtedh. Montrul (2008) definisjovnem dorjeme maam baakoem aerpiegïele buerkeste, jeahta akte aerpiegïelen soptsestæjja lea akte unnebe-låhkoen guektiengïeledh soptsestæjja (Montrul, 2008, s. 161) <em type="italic">. </em></p>
<p>Valdés (2000) aaj tjïelkestamme gie aerpiegïelen soptsestæjja lea. Dïhte jeahta aerpiegïelen soptsestæjjah leah guektiengïelen almetjh dan gaavhtan dah dovne aerpiegïelem jïh jienebe-låhkoen gïelem govleme gosse byjjenin. Naemhtie dovne aerpiegïele jïh jienebelåhkoengïele dejtie maanabaeleste tsavtseme.</p>
<p>Akte aerpiegïelen soptsestæjja akte guektiengïele almetje mij guektiengïelen hïejmesne byjjenamme jïh gïeledh tjiehpiesvoetem gööktine gïeline åtna. Dan voestesgïele, jallh aktede dejstie voestes gïelijste maam gåetesne soptsesteminie, akte sosiolingvistihke unnebelåhkoe-gïele (aerpiegïele). Jallh dïhte akte guektien gïeledh soptsestæjja mij jienebelåhkoen gïelem bööremes maahta (gååvnese gujht aaj soptsestæjjah mah gåabpegh gïelh seamma buerie maehtieh). Gellien aejkien aerpiegïele lea dïhte viejhkiesommes gïele jïh man buerie soptsestæjja aerpiegïelem maahta, lea joekehts almetjistie almetjasse. Gååvnese dovne dah mah aerpiegïelem joekoen hijven maehtieh jïh dah mah gïelem nåakebe maehtieh. Jïh dah mah abpe jieleden aerpiegïelem nuhtjeme seamma gïeleevtiedimmiem utnieh goh soptsestæjjah jienebelåhkoen gïeleste (Slabakova, 2016). Lissine akte aerpiegïelen soptsestæjja siebriedahken jienebelåhkoe gïelem maahta goh lij dan voestesgïele (tjoerebe mujhtedh ööhpehtimmie maahta gïelem tsevtsedh) (Montrul, 2016).</p>
<p>Daestie maehtebe jiehtedh saemieh aerpiegïelem soptsestieh jïh dah leah aerpiegïelen soptsestæjjah. <em type="bold">2.2.2 Aerpiegïelen soptsestæjja jïh G2 learohke </em></p>
<p>Montrul (2016) buerkeste aaltere lea åejviejoekehtse aerpiesoptsestæjjaj jïh G2 learohki gaskem. Gosse aalteren bïjre soptsesteminie dellie ussjedeminie man båeries aerpie-soptsestæjjah jïh G2 learohkh leah goh dah dam viejhkiesommes gïelem vejtesteminie. Maam soptsestæjjah dej sosiokulturelle byjresisnie dååjrehteminie jïh gåessie gïelem vejtesteminie, vihkele jïh maahta soptsestæjjide tsevtsedh.</p>
<p>Aerpiegïelen soptsestæjja dan aerpiegïelem maanabaeleste gåvla, mearan gellie G2 learohkh easkah åadtjoeh mubpiengïelem lïeredh gosse skuvlem aelkieh. Men tjoerebe mujhtedh gellie learohkh aaj mubpien gïelem lïereme byjresistie, vuesiehtimmien gaavhtan gosse maana-giertesne, TV:m vuartasjamme jnv. Gåessie maanah mubpien gïelem leara gïelijste jearohks.</p>
<p>Eah aerpiegïelen soptsestæjjah dej metalingvistihke tjiehpievoetem evtiedamme aerpie-gïelesne, mearan G2 learohkh tjuerieh sijjen metalingvistihke tjiehpiesvoetem leajhtadidh juktie mubpiengïelem guarkedh jïh mubpiengïelesne soptsestidh. Aerpiegïelen soptsestæjjah gujht tjuerieh leajhtadidh daam maam maanabealeste govleme (Montrul, 2016). <em type="bold">2.3 Gïelesertemen bïjre </em></p>
<p>Gosse edtjebe gïelesertemen bïjre soptsestidh, dellie gellie hypoteesh gååvnesieh, vuesiehtimmien gaavhtan <em type="italic">Full Access </em>(Epstein, Flynn, &amp; Martohardjono, 1996) <em type="italic">, Partial Access </em>(Eubank, 1993) <em type="italic">jïh No Transfer </em>(Vainikka &amp; Young-Scholten, 1994). </p>
<p><em type="italic">Full Access Hypothesis </em>(Schwartz &amp; Sprouse, 1996a) buerkeste guktie learohkh dej maahtoem nuhtjieh guktie raajesem bigkedh gosse dah aktem jeatjah gïelem lïereminie. Gosse illedahkh tranfereste voestesgïelesne gaavna dellie nov gujht maahta sovmedh learohke ij maehtieh dan </p>
<p>Universelle Grammatihkem nuhtjedh, dan åvteste G2 learohke tjuara dan mubpien gïelem lïeredh voestesgïelen parameeteri tjïrrh. Hypoteese <em type="italic">Full Access/Full Transfer Model </em>(Schwartz &amp; Sprouse, 1996a) buerkeste learohkh sijhtieh dej voestesgïelem grammatihkem nuhtjedh gosse dah mubpien gïelem vejtiestieh. Jallh maehtebe jiehtedh dah voestesgïelen grammatihkem nuhtjieh gosse mubpien gïelem lïereminie. G2 learohkh eah maehtieh ellies grammatihkem vejtestidh, dan åvteste gosse dah input daatah åadtjoeh, daatah maehtieh dej grammatihkem stööredh (Schwartz &amp; Sprouse, 1996a; Slabakova, 2016). </p>
<p>Gååvnese aaj akte hypoteese man nomme <em type="italic">Partial access </em>(Eubank, 1993), dellie leksikaale kategorijh sertieh, men eah funksjovnelle kategorijh. Hypoteese <em type="italic">No Transfer </em>(Vainikka &amp; </p>
<p>Young-Scholten, 1994) jeahta eah learohkh maehtieh maam akt nuhtjedh maam aerebi lïereme (Slabakova, 2016).</p>
<p>G1 grammatihken öörnege vihkeles G2 learohki gïelevejtiestæmman. G2 learohkh G2 inputem kognitijveöörnegi tjïrrh analyseradieh mah G1 soptsestæjjah utnieh. G1 grammatihke ij vielie</p>
<p>G1 inputem krööhkesth, learohkh dellie dej intergïelen öörnegem vihth darjoeh jïh elemeenth universelle grammatihkeste meatan vaeltieh (Joma, 2012). (transferen) gaavhtan, dan åvteste dellie vïenhtebe learohkh lingvistihke analysh inputeste adopteradieh man bïjre universelle grammatihke rååresje. Naemhtie universelle grammatihke prosessen tjïrrh gåarede (Montrul, 2016; Slabakova, 2016).</p>
<p>Gosse L2 learohkh gïelem lierieh, maehtebe sovmedh dah sijjen voestesgïelen raajese-bigkemem nuhtjieh gosse dah soptsestieh jallh tjaelieh. Goerehtimmie gååvnese learohki bïjre mah Lahtinen gïelh voestesgïeline utnieh jïh dah edtjin tyskengïelem lïeredh. Lahtinen gïelh raajesebigkeme SVO jïh tyskegïelen raajesebigkeme lea SOV. Dellie maehtebe sovmedh gosse learohkh edtjieh raajesh tyskegïelesne bigkedh, dah sijhtieh SOV-gïelem nuhtjedh mij sæjhta jiehtedh dah sijhtieh veerbem objeekten åvtelen bïejedh raajesisnie, guktie dotkijh Meisel,</p>
<p>Clahsen, jïh Pienemann (1981) vuesiehtamme. Joekoen sïejhme learohkh dej voestesgïelen raajesebigkemem nuhtjieh (Slabakova, 2016) <em type="italic">. </em></p>
<p>Jis mij akt sjïere fenomeene grammatihkesne voestesgïelesne gååvnese jïh ij mubpien-gïelesne, dellie vihkeles daam fenomeenem seadtoehtidh jallh grammatihkeste sliejhtedh juktie G2 learohkh edtjieh mubpiengïelem buerebe maehtedh. Men jis mij akt ij G1;en grammatihkesne gååvnesh, dellie joekoen vihkeles daam grammatihkem learoehkidie lïerehtidh (Slabakova, 2016).</p>
<p>Nov gujht L2 learohkh maehtieh væjkele mubpiengïeline sjïdtedh, men gïerve seamma væjkele sjïdtedh mubpiengïelesne goh voestes gïelen soptsestæjjah dej voestesgïelesne. Dan åvteste eah</p>
<p>L2 learohkh seamma goerkesem jïh maahtoem njoelkedassi bïjre utnieh goh L1 soptsestæjjah (Schwartz &amp; Sprouse, 1996a).</p>
<p>Guektiengïelen soptsestæjjah maehtieh prååsehke årrodh akten kroesselingvistihke-tsevtsemen (Müller &amp; Hulk, 2001) tsiehkien gaavhtan. Müller jïh Hulk buerkiestægan gosse gïerve/kompleekse raajesh gïelesne A, dellie tjeakoes goerkese raajesisnie gååvnese, jïh dellie eah soptsestæjjah daarpesjh dagkerh raajesh jååhkesjidh. Lissine Sorace jïh Serratrise (2009) buerkiestægan guektiengïelen soptsestæjjah eah daarpesjh dan aelhkie diskursetsiehkiem vejtiestidh raajesinie subjeektepronovmeninie. Vuesiehtimmien gaavhtan jis nulle objeekte raajesisnie dellie eah learohkh daarpesjh raajesem jååhkesjidh dan gaavhtan eah maehtieh objeektem gaavnedh. Lissine eah maehtieh objeekten antesedentem gaavnedh dan åvteste göökte ovmessie baakoeh raajesisnie gååvnesieh mah maehtieh antesedentem årrodh. Dellie learohkh eah åajsoeh raajesem toelhkestidh, jïh dle eah raajesem jååhkesjh jallh veeljh.</p>
<p>Hypoteese <em type="italic">Interface Hypothesis </em>(Sorace, 2011) buerkeste learohkh sijhtieh joekehtslaakan dåemiedidh gosse interface gååvnese. Guektiengïelen learohkh/soptsestæjjah dellie joekehts-laakan dåemiedieh. Daate joekehtslaakan dåemiedimmie maahta sjïdtedh dan åvteste gaertjiedimmieh barkoemojhtesisnie gååvnesieh, eah learohkh/soptsestæjjah maehtieh dan jïjnjem prosesseredh jallh man radtjoeslaakan dah prosesseeremem dååjreme (Slabakova, 2016). Gåårede aaj jiehtedh gosse akte almetje tjuara fer jïjnjem bïevnesem nuhtjedh gosse edtja baakoeh jallh raajesh guarkedh dellie ij åajsoeh dam darjodh dan åvteste dellie voestes gïelen grammatihke sæjhta almetjem tsevtsedh. </p>
<p>Jis aerpiegïelen soptsestæjjah vaenieh dej gïelem nuhtjeme jïh govleme dellie ovmessie biehkieh dej grammatihkeste maehtieh nipkesovvedh. Fonologije jïh syntaakse leah biehkieh mah bööremes vaarjelamme, mearan infeksjonsmorfologije, semantihke jïh syntaakse-diskurse leah biehkieh mah viejhkies (Benmamoun, Montrul, &amp; Polinsky, 2013; Slabakova &amp; Montrul, 2002). <em type="bold">2.4 Nulle objeekte åarjelsaemien gïelesne jïh jeatjah gïeline </em></p>
<p>Daennie boelhkesne edtjem buerkiestidh mij dïhte nulle objeekte åarjelsaemien gïelesne jïh aaj jeatjah gïeline. Teorijen mietie ij objeekte iktegisth daarpesjh raajesisnie årrodh, jïh dellie dïhte akte ovneebneme objeekte, nulle objeekte. Nulle objeekte tjuara mïsse akt vuesiehtidh, mij aerebi neebneme jallh mïsse akt bååstede raajesisnie vuesiehtidh. Dellie diskurse tseegkeme jïh nulle objeekte realiseradamme, jïh dellie raajese grammatihken mietie (Joma, 2012).</p>
<p>Vuehtiehtimmien gaavhtan datne staaresne orreme jïh orre tråajjam åasteme. Mubpien biejjien datne skuvlese båatah jïh dov voelpem råakh. Dïhte vuajna datne orre tråajjam åasteme jïh datnem gihtjie mejtie datne orre tråajjam åasteme. Dellie datne jeahtah: (3) Manne jååktan Ø ööstim gosse staaresne.</p>
<p>Raajese (3) grammatihken mietie dan åvteste nulle objeekte (Ø) maahta dan goerkesem veedtjedh ektiedimmeste (Joma 2012). Gellie gïelh nulle objeektem utnieh seammalaakan guktie åarjelsaemien gïelesne, Brasil-Potugijsen gïelesne (Farrell, 1990), Thai-gïelesne (Cole, 1987).</p>
<p>Farrell (1990) Brasil-Portugijsen (BP) gïelem goerehtamme jïh vuesiehtamme nulle objeekte gååvnese BP gïelesne. Dïhte jeahta gåarede objeektem raajesinie sliejhtedh jis nulle objeekte maahta dan pragmatihke goerkesem ektiedimmeste veedtjedh. Buerkeste dan nïejte dan tjiehtjielasse tjaangi jïh dle aktem orre stååkedimmiegaevniem gaavni, kaanne nïejte bååhperisnie Farrellese vööjni, men idtji maam akt jiehtieh. Dellie Farrell meehti jiehtedh: (4) Eu comprei ec3 quando eu fui para o Rio. (Farrell, 1990, s. 328)</p>
<p>Manne ec ööstim gosse Riosne mïnnim.</p>
<p>Daate raajese (4) grammatihken mietie, Farrell buerkeste. Dan åvteste nulle objeekte maahta dan goerkesem veedtjedh ektiedimmeste, Men nulle objeekte aaj jeatjah gïeline gååvnese jïh</p>
<p>Cole (1987) vuesiehtamme nulle objeekte gååvnese gïeline goh Imbabura Quechua, Korean gïelesne, Thai-gïelesne. Daaroengïele ij maehtieh raajesisnie nulle objeektem seammalaakan nuhtjedh goh åarjelsaemien gïelesne, guktie raajese (5) vuesehte. (5) *Jeg tok brødet utav ovnen og satte Ø på bordet. (Joma, 2012)</p>
<p>Manne laejpiem vuebneste veeltim jïh Ø buartan bïejim.</p>
<p>Eenngelskegïele ij nulle objeektem utnieh, men maahta raajesh <em type="italic">Objeekte dropine </em>utnedh. </p>
<p>Daesnie golme raajesh mah (Ingham, 1993) vuesiehtieh guktie <em type="italic">Object drop </em>maahta eenngelske gïelesne dåemiedidh. (6) a. They ran away but we followed ［them］ </p>
<p>Dah vaarrin men mijjieh ［dejtie］dåalvoejimh b. John aimed at the target and missed［it］</p>
<p>John måalem sikti jïh idtji ［dam］dievvedh (Ingham, 1993, p. 96)</p>
<p>Åarjelsaemien gïelesne nulle objeekte lea seamma guktie gelline jeatjah gïeline. Maahta nulle objeektem analyseradidh goh pro. Guktie aerebi tjaaleme (1.1) nulle objeekte Ø, nulle objeekte lea fonetihke gåaroes men ij semantihke gåaroes. Nulle objeekte lea veerbeste 3 Ec lea seamma mij Ø kategoriseradamme, jïh veerbe nulle objeektem stuvrie, juktie nulle objeekte dan goerkesem åådtje. Ø jallh nulle objeekte lea akte ovneebneme DP struktuvremoeresne jïh mahte seamma råållam åtna guktie pronovmene. Teorijen mietie nulle objeekte maahta raajesisnie gååvnesidh jis nulle objeekte maahta dan goerkesem veedtjedh pragmatihke ektiedimmeste. Pronovmenh maehtieh joekehtslaakan dåemiedidh. Ij pronovmene daarpesje seamma raajesisnie årrodh, men</p>
<p>Ø tjuara mïsse akt bååstede vuesiehtidh. Teorije mietie jis nulle objeekte lea pro dellie tjuara reversijbelem årrodh. Jis nulle objeekte reversijbele dellie maahta Ø’em pronovmeninie molsedh (Joma, 2012).</p>
<p>Raajese (7) vuesehte guktie nulle objeekte <em type="italic">Øi </em>dan goerkesem baakoste <em type="italic">laejpiem </em>i veedtjie, mij nulle objeekten antesente. Dellie diskurse tseegkeme jïh raajese grammatihken mietie. </p>
<p>Raajesisnie (8) pronovmenem <em type="italic">dam </em>Ø sæjjan bïejeme, jïh raajese grammatihkeles. (7) </p>
<p>Manne vuebneste laejpiemi veeltim jïh Øi buartan bïejim. (8)</p>
<p>Manne vuebneste laejpiem veedtim jïh dam buartan bïejim. (Joma, 2012, s. 8)</p>
<p>Daaroen gïelesne ij sïejhme raajesh nulle objeektine guktie raajese (9) vuesehte. Raajese (10) lea grammatihken mietie dan gaavhtan raajesasse pronominelle pronovmenem <em type="italic">det </em>lissiehtamme. (9) *Jeg tok brødet utav ovnen og satte på bordet. (Joma, 2012, p.1) </p>
<p>Manne laejpiem vuebneste veeltim jïh buartan bïejim. (10) Jeg tok brødet utav ovnen og satte det på bordet.</p>
<p>Manne laejpiem vuebneste veeltim jïh dam buartan bïejim.</p>
<p>Guktie aerebi neebneme maehtebe objeektem raajesistie sliejhtedh jis objeekte damtoes. Naan aejkien ibie maehtieh nulle objeektem raajesisnie utnedh, men tjoerebe aktem vååjnoes pronominelle objeektem utnedh raajesisnie, guktie vuesiehtimmieh (11) jïh (12) vuesiehtieh: (11) *Datne gærjam lohkih maam leaksojne utnimh?</p>
<p>Ijje, idtjim lohkh, men aktem jeatjebem. (12) Datne gærjam lohkih maam leaksojne utnimh?</p>
<p>Ijje, idtjim dam lohkh, men aktem jeatjebem.</p>
<p>Joma (2012) aaj raajesh ryöktesth objeektine jïh ovryöktesth objeektine goerehtamme.</p>
<p>Goerehtamme mejtie ovryöktesth objeekte maahta nulle objeektine årrodh. Joma (2012) tjaala muvhth jiehtieh gåarede ovryöktesth jallh ryöktesth objeektem raajesisnie sliejhtedh guktie vuesiehtimmieh raajesh (12) jïh (13) vuesiehtieh. (12) (*) Jååktan manne gærjam aahkese ööstim juktie edtjim gærjam vedtedh. (13) (*) Jååktan manne gærjam aahkese ööstim juktie edtjim aahkese vedtedh. (Joma, 2012, s. 12)</p>
<p>Veerbe <em type="italic">vedtedh </em>akte ditransitijve veerbe mij dovne ryöktesth jïh ovryöktesth objeektem kreava. </p>
<p>Men eah soptsestæjjah iktegisth raajesh guktie (12) jïh (13) jååhkesjh dan åvteste ij aelhkie nulle ryöktesth/ovryöktesth objeekten antesedentem gaavnedh jis nulle objeekte jallh nulle ovryöktesth objeekte raajesinie. Ibie maehtieh dovne ryöktesth jïh ovryöktesth objeektem raajesistie sliejhtedh (Goldberg, 2005; Joma, 2012).</p>
<p>Guktie vuesiehtamme gåarede naan aejkien raajesh nulle objeektine utnedh, men ij iktegisth. <em type="bold">2.5 Gie teorijen mietie nulle objeektem jååhkesje? </em></p>
<p>Mijjieh daejrebe nulle objeekte gååvnese ovmessie gïeline. Gellie dotkijh gïelh goerehtamme, men jeenemes daejstie gïelijste jienebelåhkoen gïelh. Men guktie dellie aerpiegïelen soptsestæjjajgujmie jïh G2 learohkigujmie? Dah nulle objeektem jååhkesjieh? Mij geerve aerpiegïelen soptsestæjjide jïh G2 learoehkidie?</p>
<p>Soptsestæjjah eah daarpesjh maehtedh raajesidie toelhkestidh gosse mij akt aktene raajesisnie fååtese. Gosse soptsestæjjah edtjieh analyseradidh maam guvlieh dellie dej gïelh maehtieh dejtie tsevtsedh. Eah dan aelhkie göökte gïelh utnedh gosse dah edtjieh maam akt guarkedh jïh toelhkestidh (Sorace &amp; Serratrice, 2009, s. 198–199).</p>
<p>Gååvnese goerehtimmie gusnie kinetihke learohkh, mah eenngelske gïelem lierieh, nulle objeektem jååhkesjieh tjaelemelaavenjassine (Yuan, 1997; Zobl, 2004). Goerehtimmieh vuesiehtieh nulle objeekte ij akte vihties fenomeene jallh maehtebe aaj jiehtedh, nulle objeekth eah akten sjïere G1/G2 aktanæmman gaertjiedamme.</p>
<p>Gellie goerehtimmieh vuesiehtieh maanah nulle objeektem nuhtjieh mearan dah evtiedieh jïh byjjenieh. Men evtiedimmien tjïrrh dellie dah vaenebe nulle objeekth nuhtjieh gosse gïerve sjidtieh (Allen, 2000; Guasti, 1993; Müller &amp; Hulk, 2001; Uziel-Karl &amp; Bergman, 2000). Daah vuesiehtimmieh aaj vuesiehtieh maanah jeenebh subjeekth enn objeekth raajesinie sliejhtieh enn dah mah båarasåbpoe, gïelijste ovjearohks. Men learohkh daejrieh vihkeles abpe raajesh bigkedh jïh dan gaavhtan eah kaanne sïjhth dan daamhtah maam akt aktene raajesisnie sliejhtedh (Vanpatten, 1987). Men gååvnese aaj dotkijh maam jiehtieh maanah maehtieh nulle objeektem nuhtjedh mearan byjjeneminie, jïh gosse båarasåbpoe sjidtieh, gellien aejkien eah dah dan jïjnjh nulle objeekth vielie nuhtjieh (Zyzik, 2008).</p>
<p>Jalhts maanah nåake inputem åadtjoeh læjhkan maanah maahtoem dej gïelesne evtiedieh nulle pronovmeni jïh nulle objeekti bïjre jnv. Montrul (2016) buerkeste dah mah spaanske gïelem G1 gïeline utnieh jeenebe nulle pronovmenh nuhtjieh enn aerpiegïelen soptsestæjjah.</p>
<p>Sánchez og Al-Kasey (1999) buerkiestægan dej goerehtimmine dellie learohkh mah Spansken gïelem lïerin vaenieh nulle objeekth nuhtjin. Men dah vuesiehtamme G2 learohkh nulle objeektem jååhkesjieh jis raajese lij gåvvan veadtaldihkie.</p>
<p>Barbosa (2011) nulle objeektem BP gïelesne goerehtalleme jïh jeahta dan goerehtimmie vuesehte gellie G2 learohkh fer jïjnje nulle objeekth nuhtjieh. Barbosa veanhta kaanne G2 learohkh dam darjoeh dan gaavhtan aelhkie. Dellie eah learohkh daarpesjh objeektem raajesisnie sojjehtidh jïh illedahkh vuesiehtieh learohkh mah eenngelsken gïelem soptseste utnieh nulle objeekte gïerve. Dan gaavhtan idtjin learohkh raajesh jååhkesjh mah kontrolledåehkie jååhkesjin. Goerehtimmie aaj vuesehte learohkh mah spaanske gïelem govleme jallh soptsestamme raajesidie jååhkesjin mejtie nulle objeektem utnieh jïh leah grammatihken mietie. Men eenngeske learohkh mah BP gïelem lohkeminie eah eensilaakan guarkoeh guktie dah edtjieh nulle objeektem nuhtjedh (Barbosa, 2011).</p>
<p>Jalts input ij veaksehke, dellie maanah maahtoem dej gïelesne evtiedieh nulle pronovmeni jïh nulle objeekti bïjre jnv. Montrul (2016) buerkeste dah mah spaanske gïelem G1 gïeline utnieh, jeenebe nulle pronovmenh nuhtjieh enn aerpiegïelen soptsestæjjah.</p>
<p>Gellie gïeline maehtebe subjeektem raajesinie sliejhtedh. Men gosse orre bïevnesh akten raajesasse lissiehtibie dellie subjeekte tjuara raajesinie årrodh (Montrul, 2016). Gosse akte soptsestæjja edtja raajesem toelhkestidh, dellie <em type="italic">Topic </em>jïh <em type="italic">Focus </em>vihkeles. Jis maam akt aerebi neebneme ektiedimmesne jallh mij akt åehpies soptsestæjjese, dellie dam maam ij neebneme lea <em type="italic">Topic </em>. Jis dellie orre bïevnesh lissiehtibie maam ij aerebi åehpies jallh aerebi neebneme, dellie daate <em type="italic">Focus </em>(Slabakova, 2016) <em type="italic">. </em><em type="italic">Topic </em>jïh <em type="italic">Focus </em>joekoen vihkeles gosse soptsestæjja jïh goltelæjja edtjieh raajesem ektiedimmesne guarkedh. Jis mijjieh gyhtjelassh gihtjebe dellie vaestiedæjja maahta orre bïevnesinie vaestiedidh. Daate vuesehte man vihkeles nulle objeekte maahta dan goerkesem veedtjedh ektiedimmeste jallh aktede antesedenteste maam aerebi neebneme. </p>
<p>Eah gaajhkh gïelh seamma raajesebigkemem utnieh. Vuesiehtimmien gaavhtan daaroengïele akte SVO-gïele jïh åarjelsaemien gïele akte SOV-gïele. Dan gaavhtan gosse akte learohke edtja saemien gïelem mubpien gïeline lïeredh dellie lïereminie dellie tjuara jeatjahlaakan ussjedidh enn gosse daaroengïelem lïereminie. Daate maahta dåeriesmoerine sjïdtedh learoehkidie, vuesiehtimmien gaavhtan gosse dah edtjieh soptsesem goltelidh jïh guarkedh.</p>
<p>Maehtebe transfer-effektem G2-lïerehtimmesne jïh G1 aerpiegïelen soptsestæjjaj luvnie gaavnedh. Transfer-effekte vuesehte G2 soptsestæjjah jïh G1 soptsestæjjah eah kaanne byöroeh nulle objeektem nuhtjedh jïh jååhkesjidh (Montrul, 2016; Slabakova, 2016). <em type="bold">3.0 Vuekie </em></p>
<p>Daennie boelhkesne edtjem åehpiedehtedh guktie manne barkeme. Goerehtimmiedåehkesne 18 saemien soptsestæjjah aalterisnie 18 jïh 56 jaepieh, jïh referaansedåehkesne 4 voestes gïelen soptsestæjjah, aalterisnie 44 - 72 jaepieh.</p>
<p>Boelhkesne 3.1 manne goerehtimmiedåehkien jïh referaansedåehkien bïjre tjaalam. Guktie manne gihtjeme-goerem dorjeme edtjem boelhkesne 3.2 åehpiedehtedh. <em type="bold">3.1 Goerehtimmiedåehkie jïh referaansedåehkie </em></p>
<p>Njoktjen 2018 manne e-påastem saemiensoptsestæjjide seedtim gihtjim mejtie dah sïjhtin mannem viehkiehtidh gihtjemegoerem vaestiedidh. Gosse edtjim soptsestæjjah veeljedh mejtie edtjim gihtjedh idtjimh ihkebe gïem gihtjh (Slabakova, 2016).</p>
<p>Mahte gaajhkesh soptsestæjjah saemiengïelem mubpine gïeline utnieh, ajve naan gille dejstie mah saemien gïelem voestesgïeline utnieh. Manne daejtie meatan vaalteme dan åvteste åarjelsaemieh byjresisnie jielieminie gusnie aarkebiejjien gïele lea daaroengïele. Daaroengïele lea dïhte dominaante gïele jïh ajve skuvline, sjïere barkoesijjine jïh gåetine åarjelsaemieh maehtieh sijjen gïelem soptsestidh jïh govledh. Jeenemes tsiehkine aarkebiejjien dellie dah tjuerieh daaroestidh.</p>
<p>Referaansedåehkesne 4 soptsestæjjah, akte kaarre jïh golme nyjsenæjjah. Gaajhkesh saemien-gïeline byjjenamme jïh saemien gïelem voestes gïeline utnieh. Eah gaajhkesh saemiengïelen lïerehtimmiem skuvlesne åtneme. Manne daejtie veeljim juktie deejrim dah væjkele soptsestidh jïh maahtoem gïelen bïjre utnieh. <em type="bold">3.2 Gihtjemegoere </em></p>
<p>Goerehtimmiem manne göökten haaran juekiejim. Voestes biehkie goerehtimmeste lij sosiolingvistihke goerehtimmie, gusnie manne vaestiedæjjaj duekiem goerehtallim. Daesnie sïjhtim bïevnesh aalteren bïjre åadtjodh, mij gïelide vaestiedæjjah soptsestieh jallh soptsestin gosse byjjenin, jïh mejtie saemien gïelem skuvlesne lïereme. Aaj gihtjeme gie gåetesne saemiestin jallh giejnie daelie saemesteminie, jïh guktie dah jïjtjen saemien gïelem vuarjasjieh.</p>
<p>Daennie boelhkesne 19 gyhtjelassh.</p>
<p>Dennie mubpene biehkesne goerehtimmeste lij lingvistihke goerehtimmie. Gihtjemegoeresne goerehtimmievuehkiem nuhtjim man nomme <em type="italic">Elication. </em>Mov lij göökte såarhth gyhtjelassh </p>
<p><em type="italic">Elicited Production Task </em>(Ambridge Ben &amp; Rowland Caroline F., 2013) jïh <em type="italic">Truth Value </em></p>
<p><em type="italic">Judgment Tests </em>4 (Marsden, 2009). Daennie boelhkesne 48 gyhtjelassh. </p>
<p><em type="italic">Elicited Production Task </em>akte såarhte gihtjemevuekie <em type="italic">gusnie </em>vaestiedæjjah edtjieh veeljedh mah raajesh dah bööremes utnieh. Goh manne gihtjemevuekiem TVJT nuhtjim, dellie soptsestæjjah edtjin veeljedh maam raajesi bïjre tuhtjin. Dah meehtin veeljedh vaestiedidh mejtie raajese lij <em type="italic">hijven </em>, <em type="italic">rovnege men guarkam </em>, <em type="italic">nåake, ij gåaredh jiehtedh </em>, jïh <em type="italic">im daejrieh </em>. </p>
<p>Gihtjemegoeresne govhte raajesh veeljim goerehtidh. Manne daejtie raajesidie njieljie ovmessielaakan goerehtim. Manne raajesh objeektine, pronominelle objeektine, jïh nulle objeektine goerehtamme. Lissine vaestiedæjjah edtjin vaestiedidh mij raajesidie bööremes 4 <em type="italic">Truth Value Judgment Tests lea seamma guktie TVJT </em>utnieh. Aktem raajesem manne ajve ikth goerehtim, jïh aktem gyhtjelassem ajve nuhtjim gihtjemevuekesne <em type="italic">Elicited Production Task </em>. </p>
<p>Gosse eelkim goerehtimmine barkedh dellie manne voestegh gihtjemegoerem darjoejim.</p>
<p>Voestegh manne gihtjemegoerem paehpierisnie darjoejim, ussjedim edtjim bïjre jarkan seedtedh e-påasten tjïrrh. Men gïerve åadtjodh soptsestæjjah goerehtimmiem vaestiedidh jïh bååstede seedtedh. Juktie edtji åadtjodh soptsestæjjah vaestiedidh manne programmem</p>
<p><em type="italic">Microsoft </em><em type="italic">Forms </em>nuhtjim gosse gihtjemegoerem darjoejim. </p>
<p><em type="italic">Guvvie 3: Guvvieh göökte ovmessie TVJT-gyhjtelassh gihtjemegoeresne vuesiehtieh, programmesne Microsoft Forms. Ajve vaestiehdæjjah goerehtimmiedåehkesne programmem Microsoft Forms nuhtjin. Gihjemegoeresne vaestiedæjjah meehtin veeljedh mejtie raajese hijven(=4) rovnege men guarkam(=3), nåake, ij gåaredh(=2), im daejrieh(=1). Jis vaestiedæjjah 4 jallh 3 vaestiedamme, dellie dah raajesem jååhkesjamme, jïh 2 jïh 1 dellie idtjin raajesem jååhkesjh </em></p>
<p>Programmesne maahta aelhkieslaakan gyhtjelassh tjaeledh jïh veeljedh guktie vaestiedæjjah edtjin vaestiedidh. Aaj veeljim vaestiedæjjah tjoerin gaajhkide gyhtjelasside vaestiedidh. Idtji gåaredh tjoejem lissiehtidh, men manne guvvieh muvhtide distraktööride lissiehtim. Mahte fïerhten mubpien gyhtjelasse lij distraktööre. Aaj veeljim gaajhkh vaestiedæjjah lin nommehts.</p>
<p>Vaestiedæjjah meehtin jïjtje veeljedh man guhkiem gihtjemegoeresne barkin, men idtjin maehtieh galhkedh eannan gaajhkide gyhtjelasside vaestiedamme. Idtji gåaredh moenedh, idtjin vaestiedæjjah maehtieh bååstede juhtedh jïh dej vaestiedassh jeatjahtehtedh. Dan mænngan manne linkem vaestiedæjjide seedtim. Gosse gaajhkesh vaestiedamme dellie illedahkem ryöknemepaehpierisnie destie veedtjim.</p>
<p>Referaansedåehkie dah seamma gyhtjelassh åadtjoejin. Göökte vaestiedæjjijste paehpierisnie vaestiedin jïh göökte manne gihtjim. Gosse manne dejgujmie soptsestim dellie manne gyhtjelasside lohkim jïh dah vaestiedin. <em type="bold">3.2.1 Raajesh gihtjemegoeresne </em></p>
<p type="listitem">Guktie aerebi tjaaleme manne sïjhtem goerehtidh mejtie maahtam illedahkh dehtie Transfer-effektijste gaavnedh dovne G2 learohki jïh aerpiegïelen soptsestæjjaj luvnie. Dan åvteste manne golme gyhtjelassh darjoejim:</p>
<p type="listitem">G2 learohkh/soptsestæjjah raajesh nulle objeektine jååhkesjieh?</p>
<p type="listitem">G2 learohkh G1 gïeleste tsavtseme jïh dan gaavhtan eah G2 learohkh nulle objeektem jååhkesjh?</p>
<p type="listitem">G1  soptsestæjjah  jienebelåhkoen  gïeleste  tsavtseme  jïh  dan  gaavhtan  eah  nulle objeektem jååhkesjh?</p>
<p>Juktie vaestiedassh mov gyhtjelasside åadtjodh dellie manne gihtjemegoerem darjoejim. Manne göökte såarhth gyhtjelassh nuhtjim, <em type="italic">Elicited Production Task </em>jïh <em type="italic">TVJT </em>. </p>
<p>Gosse edtjim goerehtidh mejtie vaestiedæjjah nulle objeektem jååhkesjin dellie vihkele pryövedh mejtie dah raajesh jååhkesjin gusnie nulle objeekte dan goerkesem diskurseste veedtji (båeries bïevnesh). Dellie manne aktem ohtje soptsesem tjeelim guktie vuesiehtimmie (12) vuesehte, jïh soptsesasse njieljie raajesh darjoejim. Voestes raajesisnie akte objeekte jïh sijjieadveerbe, mubpie raajesisnie nulle objeekte jïh sijjieadveerbe, gåalmede raajesisnie pronominelle objeektine jïh sijjieadveerbe jïh minngemes raajesisnie nulle objeekte jïh sijjieadveerbe aaj fååtese. (12) <em type="italic">Åvla lij staaresne orreme åestiestamme. Staaresne vadtesem gåmmese åasteme. Dle </em><em type="italic">gåatan vöölki. Gosse gåatan bööti dellie gåmmese vadtesem vedti Åvla jeehti: </em></p>
<p>Manne vadtesem staaresne åasteme.</p>
<p>Manne staaresne åasteme.</p>
<p>Manne dam staaresne åasteme.</p>
<p>Manne åasteme.</p>
<p>Manne aaj raajesem (gærjeste veedtjeme, guktie raajese (13). Daennie raajesisnie nulle objeekte. Daan raajesasse manne objeektem lissiehtamme guktie raajese (14) (16) vuesehte.</p>
<p>Raajesasse (15) manne pronominelle objeektem lissiehtamme, jïh raajesasse (16) manne subjeektem jïh objeektem lissiehtamme. (13) ... dellie staaloe bearkoem krovhtese bïeji jïh reagkan gævnjoesti. (Qvigstad, 1996). (14) ...dellie staaloe bearkoem krovhtese bïeji jïh krovhtem reagkan gævnjoesti. (15) ...dellie staaloe bearkoem krovhtese bïeji jïh dam reagkan gævnjoesti. (16) ... dellie staaloe bearkoem krovhtese bïeji jïh dle staaloe krovhtem reagkan gævnjoesti.</p>
<p>Manne raajesem pronominelle objeektine meatan vaalteme juktie sïjhtim goerehtidh mejtie vaestiedæjjide utnieh raajesh pronominelle objeektine böörebe enn raajesh nulle objeektine.</p>
<p>Pronominaale pronovmene joekoen sïejhme daaroen gïelesne jïh svïensken gïelesne, jïh dan gaavhtan dah raajesh maehtieh transfer-effektem vuesiehtidh <em type="bold">3.2.2 Distraktöörh </em></p>
<p>Mahte fïere guhte mubpien gyhtjelasse lij akte distraktööre. Hijven distraktöörh meatan utnedh vaestiedæjjide naskoehtidh dan gaavhtan vaestiedæjjah idtjin edtjh daejredh man bïjre gihtjeminie jïh naemhtie meehtin reaktoe vaestiedimmiem gaavnedh (Slabakova &amp; Montrul, 2002). Men dah distraktöörh byöroeh aaj maam akt soptsestidh, manne distraktöörh veeljeme gusnie dah edtjieh vuesiehtidh mejtie maahta subjeektem raajesistie sliejhtedh, mij kasuside bööremes veeljedh jnv. Gihtjemegoeresne lij 64 gyhtjelassh. <em type="bold">4.0 Illedahkh goerehtimmeste </em></p>
<p>Daennie boelhkesne edtjem illedahkh mov goerehtimmeste åehpiedehtedh. Gosse åehpiedahtam guktie dah göökte dåehkieh vaestiedamme dellie manne goerh, grafihke guvvieh jïh teekstem nuhtjeme. Boelhkesne 4.1 manne illedahkh sosiolingvistihke goerehtimmeste åehpiedahtam jïh boelhkesne 4.2 manne illedahkh lingvistihke goerehtimmeste åehpiedahtam. <em type="bold">4.1 Illedahke sosiolingvistihke goerehtimmeste </em></p>
<p>Daennie boelhkesne edtjem illedahkem sosiolingvistihke goerehtimmesne åehpiedehtedh.</p>
<p>Manne voestegh veeljeme illedahkem referaansedåehkeste åehpiedehtedh jïh dan mænngan edtjem illedahkem goerehtimmiedåehkeste åehpiedehtedh. <em type="bold">4.1.1 Referaansedåehkien illedahke </em></p>
<p>Gosse manne edtjim veeljedh gie edtji referaansedåehkesne årrodh, dellie manne soptsestæjjah veeljin mah utnieh saemiengïelem voestesgïeline. Referaansedåehkesne 4 soptsestæjjah, 75 % nyjsenæjjah jïh 25 % gaarmanæjjah jïh dej gaskemedtie aaltere 58.5 jaepien båeries. Gaajhkesh fuelhkine byjjenamme gusnie saemiestin. Muvhth daejstie daaroen jallh svïensken gïelem vejtiestin easkah goh skuvlesne eelkin. Lissine muvhth daejstie fïerhten biejjien saemiestieh. <em type="bold">4.1.2 Goerehtimmiedåehkien illedahkh </em></p>
<p>Goerehtimmiedåehkesne dellie vaestiedæjjaj gaskemedtie aaltere 48 jaepien båeries. Meatan goerehtimmesne almetjh, 88,9 % vaestiedæjjijste lin nyjsenæjjah jïh 11,1 % lin gaarmanæjjah.</p>
<p><em type="italic">Goere 1 gaskemedtien aalterem vuesehte goerehtimmiedåehkesne jïh referaansedåehkesne. </em></p>
<p>Goere 2 vuesehte 38,9 % vaestiedæjjijste saemien gïeline byjjenamme jïh 61,1 % vaestiedæjjijste eah saemien gïeline gåetesne byjjenamme.</p>
<p><em type="italic">Goere 2: Goerehtimmiedåehkie, mij gïelide byjjenamme. </em>38,9 %61,1 %0,0 %10,0 %20,0 %30,0 %40,0 %50,0 %60,0 %70,0 % </p>
<p>Saemien gïele</p>
<p>Ij saemien gïele</p>
<p>Saemien gïeline byjjenamme</p>
<p>Gosse gihtjim mejtie dah daaroen/svïensken gïeline gåetesne byjjenamme, dellie 94,4 % vaestiedæjjijste daaroen/svïensken gïeline gåetesne byjjenamme jïh 5,6 % vaestiedæjjijste eah daaroen/svïensken gïeline gåetesne byjjenamme.</p>
<p><em type="italic">Goere 3: Daate goere vuesehte man gellie vaestiedæjjijste goerehtimmiedåehkesne daaroen/svïensken gïeline gåetesne byjjenamme. </em></p>
<p>Gosse goerehtim gie gåetesne saemeste/saemiesti (goere 4) dellie 50 % vaestiedæjjijste vaestiedieh tjidtjie gåestesne saemeste jallh saemiesti, mearan 22,2 % vaestiedæjjijste vaestiedieh aehtjie saemeste/saemiesti. 16,7 % vaestiedæjjijste vaestiedieh gaajhkh åerpenh saemiestieh/saemiestin. 66,7 % vaestiedæjjijste vaestiedieh aahka saemeste/saemiesti jïh 38,9 % vaestiedæjjijste vaestiedieh aajja saemeste/saemiesti. 61,1 % vaestiedæjjijste vaestiedieh jeatjah laahkoeh saemiestieh/saemiestin, mearan 5,6 % vaestiedæjjijste vaestiedieh jeatjebh gåetesne saemiestieh/saemiestin. Aajve 5,6 % vaestiedæjjijste vaestiedieh ij guhte gåetesne saemesth.</p>
<p><em type="italic">Goere 4: Goere vuesehte gie gåetesne saemeste/saemiesti, goerehtimmiedåehkesne. </em>94,4 %5,6 %0,0 %10,0 %20,0 %30,0 %40,0 %50,0 %60,0 %70,0 %80,0 %90,0 %100,0 % </p>
<p>Daaroen /svïensken gïele</p>
<p>Ij daaroen/svïensken gïele</p>
<p>Daaroen/svïensken gïeline byjjenamme50,0 %22,2 %16,7 %0,0 %66,7 %38,9 %61,1 %5,6 %5,6 %0,0 %20,0 %40,0 %60,0 %80,0 %</p>
<p>Gie gåetesne saemeste/saemiesti</p>
<p>Gosse gïehtjedibie gie daaroen jallh svïensken gïelem gåetesne soptseste/soptsesti dellie vuejnebe 88, 9 % vaestiedæjjijste vaestiedieh tjidtjie daaroste5, mearan 88,3 % vaestiedæjjijste vaestiedieh aehtjie daaroste/daaroesti. 77, 8 % vaestiedæjjijste aaj soptsestieh dej åerpenh daaroestieh jallh svïenskestieh. Ajve 16,7 % vaestiedæjjijste vaestiedieh aahka daaroste jallh daaroesti, mearan 61.1 % vaestiedæjjijste vaestiedieh aajja daaroste/daaroesti. Aaj vihkeles vuejnedh 72,2 % vaestiedæjjijste vaestiedieh jeatjah laahkoe daaroestieh.</p>
<p><em type="italic">Goere 5 vuesehte gie daaroestieh/daaroestin jallh svïenskestieh/svïenskestin. </em></p>
<p>Gosse goerehtibie giejnie vaestiedæjjah saemiestin dellie 44,4 % vaestiedæjjijste vaestiedieh dah tjidtjine saemiestieh/saemiestin, mearan 22 % vaestiedæjjijste vaestiedieh dah aehtjine saemiestieh/saemiestin. Gosse vielie goerehtibie dellie vuejnebe 22,2 % vaestiedæjjijste vaestiedieh dah gaajhkine åerpenigujmie saemiestieh/saemiestin, 5,6 % vaestiedæjjijste vaestiedieh dah båarasåbpoe åerpenigujmie saemiestieh jïh 5,6 % vaestiedæjjijste vaestiedieh dah nuerebe åerpenigujmie saemiestieh/saemiestin. 72,2 % vaestiedæjjijste vaestiedieh dah jeatjah laahkoegujmie saemiestieh/saemiestin jïh 38,9 % vaestiedæjjijste vaestiedieh dah aahkine saemiestieh/saemiestin. Ajve 5,6 % vaestiedæjjijste vaestiedieh dah ij guhtine saemesth.</p>
<p><em type="italic">Goere 6: Daate goere vuesehte giejnie vaestiedæjjah gåetesne saemiestieh/saemiestin, goerehtimmiedåehkesne. </em>5 Daaroestidh, manne daaroen jïh svïensken gïeli bïjre nuhtjeme 88,9 %83,3 %77,8 %5,6 %16,7 %61,1 %72,2 %5,6 %11,1 %0,0 %50,0 %100,0 % </p>
<p>Gie gåetesne daaroestin/svïenskiestin44,4 %22,2 %22,2 %5,6 %11,1 %38,9 %72,2 %5,6 %0,0 %50,0 %100,0 %</p>
<p>Tjidtjie</p>
<p>Aehtjie</p>
<p>Gaajhkhåerpenh</p>
<p>Båarasåbpoeåerpenh</p>
<p>Nuerebeåerpenh</p>
<p>Aahka</p>
<p>Jeatjahlaahkoeh</p>
<p>Ij guhte</p>
<p>Giejnie saemiestieh/saemiestin</p>
<p>Gosse vuejnebe giejnie vaestiedæjjah daarosteminie dellie vuejnebe 72,2 % vaestiedæjjijste tjidtjine daaroestin, mearan 66,7 % vaestiedæjjijste aehtjine daaroestin. Lissine 66, 7 % vaestiedæjjijste åerpenigujmie, 55,6 % vaestiedæjjijste aahkine jïh 66,7 % vaestiedæjjijste jeatjah laahkoejgujmie daarosteminie. Ajve 11,1 % ij guhtine daarosteminie.</p>
<p><em type="italic">Goere 7 vuesehte giejnie vaestiedæjjah gåetesne darroestieh/daaroestin. </em></p>
<p>Manne aaj goerehtamme mij gïelide vaestiedæjjah nuhtjin eannan skuvlesne eelkin. Gosse daam illedahkem goerehteminie dellie vuejnebe 77,8 % vaestiedæjjijste jeenemes daaroestin eannan skuvlesne eelkin, 11,1 % vaestiedæjjijste jeenemes saemiestin jïh 11,1 % seamma jïjnjem saemiestin jïh daaroestin.</p>
<p><em type="italic">Goere 8 vuesehte mij gïelide vaestiedæjjah goerehtimmiedåehkesne nuhtjin eannan skuvlesne eelkin. </em>11,1 %77,8 %11,1 %0,0 %10,0 %20,0 %30,0 %40,0 %50,0 %60,0 %70,0 %80,0 %90,0 % </p>
<p>Saemien gïele</p>
<p>Daaroen gïele</p>
<p>Seamma jïjnjemsaemiestin gohdaaroestin</p>
<p>Mij gïelide jienjemes nuhtjin eannan skuvlesne eelkih?</p>
<p>Aaj gihtjeme mejtie vaestiedæjjah saemien gïelem skuvlesne lïereme. Gihtjemegoeren illedahke dellie vuesehte 50 % vaestiedæjjijste abpe skuvle tïjjem saemien lïerehtimmiem åådtjeme, mearan 11,1 % vaestiedæjjijste ajve dah voestes jaepieh skuvletïjjeste saemien lïerehtimmiem åadtjoejin. 11,1 % vaestiedæjjijste aaj vaestiedieh dah muvhten aejkien saemien lïerehtimmiem åådtjeme jïh 27,8 % vaestiedæjjijste eah gåessie gænnah saemien lïerehtimmiem skuvlesne åådtjeme.</p>
<p><em type="italic">Goere 9: Daate goere vuesehte guktie man gellie jaepie vaestiedæjjah saemien lïerehtimmiem skuvline åådtjeme. </em></p>
<p>Gosse gïehtjedibie man daamhtah vaestiedæjjah saemesteminie dellie vuejnebe 11,1 % vaestiedæjjijste fïerhten biejjien saemesteminie, 33,3 % vaestiedæjjijste fïerhten biejjien sjïere almetjigujmie saemesteminie, 22,2 % fïerhten våhkoen sjïere almetjigujmie saemesteminie jïh 27,8 % vaestiedæjjijste muvhten aejkien saemesteminie. Daate sæjhta jiehtedh 44, 4 % vaestiedæjjijste fïerhten biejjien saemesteminie.</p>
<p><em type="italic">Goere 10 vuesehte man daamhtah vaestiedæjjah goerehtimmiedåahkesne saemiestieh. </em></p>
<p>Gihtjemegoeren illedahke aaj vuesehte jis vaestiedæjjah vielie jallh vaenebe daan biejjien saemiestieh, jïh mij tsiehkine jïh giejnie. 66,7 % vaestiedæjjijste vaestiedieh dah jïjnjebem saemiestieh daan biejjien enn dellie goh lin maanah. 16,7 % vaestiedæjjijste jïjnjebem saemiestin goh lin maanah jïh 16,7 % vaestiedæjjijste daelie seamma jïjnjem saemiestieh goh dellie goh lin maanah.</p>
<p><em type="italic">Goere 11: Daate goere vuesehte mejtie vaestiedæjjah vielie jallh vaenebe saemesteminie, goerehtimmiedåehkesne. </em></p>
<p>Lissine gosse vaestiedæjjah edtjieh dej saemien gïelem vuarjasjidh dellie 16,7 % vaestiedæjjijste maehtieh numhtebem naemhtebem soptsestidh jïh 27,8 % vaestiedæjjijste maehtieh aarkebiejjien darjomi bïjre soptsestidh. 55,5 % vaestiedæjjijste vaestiedieh dah maehtieh saemiestidh, men gellien aejkien predtjieh saemiestidh dan åvteste dah utnieh gïerve baakoeh gaavnedh.</p>
<p>Daennie boelhkesne manne illedahkem sosiolingvistihke goerehtimmeste åehpiedahteme.</p>
<p>Illedahke vuesehte jeenemes vaestiedæjjijste eah saemien gïeline gåetesne byjjenamme, ajve 5,6 % vaestiedæjjijste eah daaroengïeline byjjenamme. Lissine maehtebe vuejnedh jeenemes vaestiedæjjijste jeatjah laahkoejgujmie saemiestamme jallh saemesteminie. Illedahkeste maehtebe aaj vuejnedh 50 % vaestiedæjjijste saemien lïerehtimmiem abpe skuvletïjjem åtneme.</p>
<p>Jïh 66,7 % vaestiedæjjijste jiehtieh dah daan biejjien vielie saemesteminie enn aerebi. <em type="bold">5.0 Lingvistihke goerehtimmie </em></p>
<p>Lingvistihke biehkesne goerehtimmeste göökte ovmessie såarhth gyhtjelassh. Akte såarhte gyhtjelassijste dellie vaestiedæjjah golme jallh njieljie ovmessie raajesh åadtjoejin jïh dah edtjin veeljedh mij raajesidie dah utnin bööremes. Daate vuekien nomme eenngelske gïelesne <em type="italic">Elicited </em></p>
<p><em type="italic">Production Task </em>(Ambridge Ben &amp; Rowland Caroline F., 2013). Mubpie gyhtjelasse-vuekie maam nuhtjeme akte gyhtjelassevuekie man nomme eenngelske gïelesne <em type="italic">Truth Value Judgment </em></p>
<p><em type="italic">Tests </em>(Marsden, 2009). Dellie vaestiedæjjah edtji akt akti raajesem vuarjasjidh, mejtie raajesh lin hijven, rovnege, men guarkam, nåake, ij gåaredh jallh im daejrieh. <em type="bold">5.1 Illedahkh gihtjemevuekeste Elicited Production Task </em></p>
<p>Daennie boelhkesne edtjem illedahkem gyhtjelassevuekeste <em type="italic">Elicited Production Task </em>6 åehpiedehtedh. Boelhkesne 5.1.2 edtjem sïejhme illedahkh referaansedåehkeste åehpiedehtedh jïh boelhkesne 5.1.3 sïejhme illedahkh goerehtimmiedåehkeste. Minngemes boelhkesne 5.1.4 edtjem gyhtjelassi illedahkide gïehtjedidh. <em type="bold">5.1.1 Sïejhme illedahkh referaansedåehkeste </em></p>
<p>Goeresne 12 manne pronominelle objeekth jïh nulle objeekth tjåanghkan bïejme jïh dejtie pronovmeninie gohtjeme. Ektiedimmine gusnie maehtebe veanhtadidh vaestiedæjjah referaansedåehkesne edtjieh raajesh pronovmenh veeljedh, dellie referaansedåehkie 80 % raajesijstie pronominelle objeektine jïh nulle objeektine veeljie. Referaansedåehkie 20 % raajesijstie leksikaale NP objeektine jååhkesje, guktie goere 12 vuesehte.</p>
<p><em type="italic">Goere 12 referaansedåehkien illedahkem vuesehte gihtjemevuekesne EPT. </em></p>
<p>Referaansedåehkie</p>
<p><em type="bold">Leksikaale NP objeekth </em></p>
<p><em type="bold">Pronovmenh (PO+NO) </em></p>
<p>Tjåanghkan 4 (20) 20% 16 (20) 80% 6 <em type="italic">Elicited Production Task lea seamma guktie EPT </em></p>
<p>Gosse goerem 13 gïehtjedibie mij pronovmenidie referaansedåehkie veeljeme dellie vuejnebe 37,5 % raajesijstie våajnoes pronovmeninie (pronominelle objeektine) veeljeme, mearan 62,5 % raajesijstie ov-våajnoes objeektine (nulle objeektine) veeljeme.</p>
<p><em type="italic">Goere 13 vuesehte guktie referaansedåehkie vaestiedamme. </em></p>
<p>Referaansedåehkie</p>
<p><em type="bold">Pronovmenh </em></p>
<p><em type="bold">Pronominelle objeekth våajnoes </em></p>
<p><em type="bold">Nulle objeekth ov-våajnoes </em></p>
<p><em type="bold">Tjåanghkan </em>6 (16) 37,5 % 10 (16) 62,5 % </p>
<p>Illedahke vuesehte referaansedåehkie 62,5 % raajesijstie nulle objeektine veeljie, mij vuesehte vaestiedæjjah referaansedåehkesne eah moenedh. <em type="bold">5.1.2 Sïejhme illedahkh goerehtimmiedåehkeste </em></p>
<p>Ektiedimmine gusnie maehtebe pronominelle objeektem veanhtadidh, dellie goerehtimmie-dåehkie 58 % raajesijstie pronovmeninie veeljie. Referaansedåehkie 80 % raajesijstie pronovmeninie veeljeme, jïh joekehtse dåehkiej gaskem lea 22 %. Daate illedahke vuesehte goerehtimmiedåehkien illedahke joekoen vuelelen referaansedåehkien illedahke.</p>
<p>Goerehtimmiedåehkie 42 % raajesijstie leksikaale NP objeektine veeljie. Daate illedahke stuerebe referaansedåehkien illedahke, mij 20 % raajesijstie leksikaale NP objeektine veelji.</p>
<p><em type="italic">Goere 14 goerehtimmiedåehkien illedahke raajesijstie vuesehte leksikaale NP objeektine jïh pronovmeninie. </em></p>
<p>Goerehtimmiedåehkie</p>
<p><em type="bold">Leksikaale NP objeekth </em></p>
<p><em type="bold">Pronovmenh </em></p>
<p><em type="bold">Tjåanghkan </em>38 (90) 42 % 52 (90) 58 % </p>
<p>Gosse goerem 15 gïehtjedibie mij pronovmenidie goerehtimmiedåehkie veeljeme, dellie vuejnebe vaestiedæjjah 54 % raajesijstie pronominelle objeektine (våajnoes objeektine) veeljeme jïh 46 % raajesijstie nulle objeektine veeljeme.</p>
<p><em type="italic">Goere 15 goerehtimmiedåehkien illedahke raajesijstie pronovmeninie. </em></p>
<p>Goerehtimmiedåehkie</p>
<p><em type="bold">Pronovmenh </em></p>
<p><em type="bold">Pronominelle objeekte Våajnoes </em></p>
<p><em type="bold">Nulle objeekte Ov-våajnoes </em></p>
<p><em type="bold">Tjåanghkan </em>28 (52) 54 % 24 (52) 46 % </p>
<p>Goerehtimmiedåehkien illedahke joekehtimmiem våajnoes jïh ov-våajnoes objeekten gaskem vuesehte, mij sæjhta jiehtedh goerehtimmiedåehkie moenedeminie. Maehtebe aaj jiehtedh vaestiedæjjah goerehtimmie-dåehkesne vuesiehtieh dah ovmessielaakan pronominelle jïh nulle objeektem nuhtjieh. <em type="bold">5.1.3 Illedahkh gihtjemevuekesne EPT </em></p>
<p>Daennie boelhkesne edtjem illedahkem gyhtjelassijste EPT åehpiedehtedh.</p>
<p>Gosse gyhtjelassem 30 gïehtjedibie dellie maehtebe veanhtadidh vaestiedæjjah raajesem nulleobjeektine veeljieh. Jis goerehtimmiedåehkien illedahkem gïehtjedibie dellie goere 16 vuesehte akte vaestiedæjja raajesem objeektine jïh tjïjhtje vaestiedæjjah raajesem pronominelle objeektine veeljeme, mearan luhkie vaestiedæjjah raajesem nulle objeektine veeljeme. Daate sæjhta jiehtedh 5,5 % vaestiedæjjijste goerehtimmiedåehkesne raajesem objeektine veeljieh, 38,9 % vaestiedæjjijste raajesem pronominelle objeektine veeljieh jïh 55,5 % vaestiedæjjijste raajesem nulle objeektine veeljieh. Mearan 75 % vaestiedæjjijste referaansedåehkesne raajesem nulle objeektine veeljeme jïh 25 % vaestiedæjjijste raajesem pronominelle objeektine veeljeme.</p>
<p>Illedahke vuesehte 100 % vaestiedæjjijste referaansedåehkesne raajesh pronovmeninie (pronominelle objeekte + nulle objeekte) veeljieh, mearan 94,4 % vaestiedæjjijste goerehtimmiedåehkesne.</p>
<p><em type="italic">Goere 16 vaestiedassh gyhtjelasside vuesehte gihtjemevuekesne Elicited Production Task. GD lea goerehtimmiedåehkie, jïh RD referaansedåehkie. O lea raajesh objeektine, PO pronominelle objeektine jïh NO nulle objeektine </em></p>
<p>Goh gyhtjelassem 25 gïehtjedibie daesnie maehtebe veanhtadidh vaestiedæjjah edtjieh raajesem nulle objeektine veeljedh. Illedahkeste vuejnebe 75 % vaestiedæjjijste (3 vaestiedæjjah) referaansedåehkesne raajesem nulle objeektine veeljeme jïh 25 % vaestiedæjjijste (1 vaestiedæjja) raajesem objeektine veeljeme. Gosse gïehtjedibie guktie goerehtimmiedåehkie vaestiedamme dellie 50 % vaestiedæjjijste (9 vaestiedæjjah) raajesem objeektine veeljeme jïh 50 % vaestiedæjjijste (9 vaestiedæjjah) raajesem nulle objeektine veeljeme. Illedahke vuesehte 75 % vaestiedæjjijste (3 vaestiedæjjah) referaansedåehkesne raajesem pronovmeninie veeljeme jïh 50 % vaestiedæjjijste (9 vaestiedæjjah) goerehtimmiedåehkesne raajesem nulle objeektine veeljeme.</p>
<p>Gyhtjelasse 49 aktem raajesem nulle objeektine åtna, jïh daennie raajesinie nulle objeekten antesedente lea ovryöktesth objeekte. Maehtebe veanhtadidh vaestiedæjjah edtjieh raajesem pronominelle objeektine veeljedh, daesnie vuejnebe 75 % vaestiedæjjijste (3 vaestiedæjjah) referaansedåehkesne raajesem pronovmeninie veeljeme jïh 44,4 % vaestiedæjjijste (8 vaestiedjjah)goerehtimmie-dåehkesne raajesem pronovmeninie veeljeme.</p>
<p>Gïehtjedh gyhtjelassem 51, daesnie maehtebe veanhtadidh vaestiedæjjah edtjieh raajesem nulle objeektine veeljedh. 100 % vaestiedæjjijste referaansedåehkesne raajesem pronovmeninie veeljeme, mearan 77,8 % vaestiedæjjijste (14 vaestiedæjjah) goerehtimmiedåehkesne raajesem provnomeninie veeljeme.</p>
<p>Gyhtjelasse 63 lea minngemes gyhtjelasse, daesnie maehtebe veanhtadidh vaestiedæjjah edtjieh raajesem nulle objeektine veeljedh jallh raajesem gusnie ovryöktesth objeekte jïh objeekte fååtesieh. Gosse goerem gïehtjedibie dellie 50 % vaestiedæjjijste referaanse-dåehkesne raajesem nulle objeektine veeljieh jïh 50 % vaestiedæjjijste raajesem objeektine veeljieh.</p>
<p>Goerehtimmie-dåehkesne dellie 11 % vaestiedæjjijste raajesem nulle objeektine veeljieh jïh 89 % vaestiedæjjijste raajesem objeektine veeljieh.</p>
<p>Daennie boelhkesne manne illedahkh gihtjemevuekeste <em type="italic">Elicited Production Task </em>åehpiedahteme. <em type="bold">5.2. Illedahkh gihtjemevuekeste TVJT </em></p>
<p>Daennie boelhkesne edtjem illedahkem gihtjemevuekeste <em type="italic">Truth Value Judgment Tests (TVJT) </em>åehpiedehtedh. Boelhkesne 5.2.1 sïejhme illedahkh åehpiedahtam jïh boelhkesne 5.2.2. illedahkh raajesijstie åehpiedahtam. </p>
<p>Gihtjemegoeresne lij akte raajese jïh dellie vaestiedæjjah edtjin raajesem vuarjasjidh.</p>
<p>Vaestiedæjjah meehtin veeljedh mejtie raajese hijven, rovnege, men guarkam, nåake, ij gåaredh, im daejrieh. Goerine hijven = 4, rovnege, men guarkam = 3, nåake = 2 , ij gåaredh =1, im daejrieh = 0. Jis vaestiedæjjah vaestiedassem <em type="italic">hijven (4) </em>jallh <em type="italic">rovnege, men guarkam (3) </em>vaestiedamme, dellie dah raajesem jååhkesjamme, jïh jis vaestiedassem <em type="italic">nåake (2) </em>jallh <em type="italic">ij </em><em type="italic">gåaredh (1) </em>vaestiedamme dellie eah raajesem jååhkesjamme. <em type="bold">5.2.1 Sïejhme illedahkh </em></p>
<p>Goere 17 vuesehte guktie referaansedåehkie gaajhkide gyhtjelasside vaestiedamme. Jïh gosse goerem gïehtjedibie, dellie vuejnebe referaansedåehkie åtna 100 % raajesijstie objeektine hijven, 100 % raajesijstie pronominelle objeektine hijven jïh 90 % raajesijstie nulleobjeektine hijven.</p>
<p><em type="italic">Goere 17: Sïejhme illedahkh referaansedåehkeste, TVJT </em></p>
<p>Referaansedåehkie</p>
<p><em type="bold">Leksikaale NP objeekth </em></p>
<p><em type="bold">Pronominelle objeekth </em></p>
<p><em type="bold">Nulle objeekth </em></p>
<p>Tjåanghkan 100% 100 % 90 %</p>
<p>Maehtebe veanhtadidh goerehtimmiedåehkie aaj edtjieh mahte gaajhkh raajesh utnedh hijven guktie referaansedåehkie. Referaansedåehkie åtnah 100 % raajesijstie leksikaale NP objeektine hijven, mearan goerehtimmiedåehkie åtnah 85,6 % raajesijstie hijven. Gosse pronominelle objeektem gïehtjedibie dellie referaansedåehkie åtna 100 % raajesijstie hijven mearan goerehtimmiedåehkie ajve åtna 80 % raajesijstie hijven. Joekehtse dåehkiej gaskem 20 %.</p>
<p>Daate illedahke vuesehte goerehtimmiedåehkien illedahke unnebe enn referaansedåehkien illedahke. Gosse illedahkem raajesi bïjre nulle objeektine gïehtjedibie dellie referaansedåehkie åtna 95 % raajesijstie hijven, mearan goerehtimmiedåehkie åtna 76,7 % raajesijstie hijven.</p>
<p>Joekehtse dåehkiej gaskem dellie 18,7 %.</p>
<p><em type="italic">Goere 18: Sïejhme illedahkh goerehtimmiedåehkeste, TVJT </em></p>
<p>Goerehtimmiedåehkie</p>
<p><em type="bold">Leksikaale NP objeekth </em></p>
<p><em type="bold">Pronominelle objeekth </em></p>
<p><em type="bold">Nulle objeekth </em></p>
<p><em type="bold">Tjåanghkan </em>85,6 % 80 % 76,7 % <em type="bold">5.2.2 Illedahkh raajesijstie </em></p>
<p>Goereste 19 maehtebe vuejnedh maam referaansedåehkie raajesi bïjre tuhtjieh objeektine.</p>
<p>Guktie vuejnebe dellie gaajhkesh utnieh raajesh objeektine hijven. Goere 19 aaj vuesehte guktie vaestiedæjjah goerehtimmiedåehkesne vaestiedamme. Mijjieh maehtebe veanhtadidh dovne vaestiedæjjah referaansedåahkeste jïh goerehtimmiedåehkeste utnieh raajesh objeektine hijven. Goerehtimmiedåehkie 86,6 % raajesijstie objeektine jååhkesjieh. Jïh gosse raajesidie gïehtjedibie dellie vuejnebe 100 % vaestiedæjjijste raajesidie 21 jïh 59 jååhkesjieh, mearan 83,3% vaestiedæjjijste raajesem 32 jååhkesjieh. 94,4 % vaestiedæjjijste raajesem 40 jååhkesjieh jïh ajve 55,6 % vaestiedæjjijste raajesem 57 jååhkesjieh.</p>
<p><em type="italic">Goere 19: Raajesh objeektine, TVJT. </em></p>
<p><em type="bold">Objeekth </em></p>
<p><em type="bold">RD </em></p>
<p><em type="bold">GD </em><em type="bold">21 </em>100 % 100 % <em type="bold">32 </em>100 % 83,3 % <em type="bold">40 </em>100 % 94,4 % <em type="bold">57 </em>100 % 55,6 % <em type="bold">59 </em>100 % 100 % </p>
<p><em type="bold">Tjåanghkan </em><em type="bold">100 % </em><em type="bold">86,6 % </em></p>
<p>Goerehtimmesne vïjhte raajesh pronominelle objeektine. Maehtebe veanhtadidh vaestiedæjjah edtjieh daejtie raajesidie jååhkesjidh. Gosse gïehtjedibie guktie referaansedåehkie vaestiedamme, dellie vuejnebe gaajhkesh utnieh raajesh pronominelle objeektine hijven. Goere 20 aaj vuesehte guktie goerehtimmiedåehkie raajesi bïjre pronominelle objeektine vaestiedamme. Guktie vuejnebe vaestiedæjjah 94,4 % raajesijstie pronominelle objeektine jååhkesjamme. 100 % vaestiedæjjijste raajesem 53 jååhkesjamme. jïh 94,4 % vaestiedæjjijste raajesidie 23, 36 jïh 62 jååhkesjamme. 83,3 % vaestiedæjjijste raajesem 27 jååhkesjamme.</p>
<p><em type="italic">Goere 20: Raajesh pronominelle objeektine, TJVT </em></p>
<p><em type="bold">PO </em></p>
<p><em type="bold">RD </em></p>
<p><em type="bold">GD </em><em type="bold">23 </em>100 % 94,4 % <em type="bold">27 </em>100 % 83,3 % <em type="bold">36 </em>100 % 94,4 % <em type="bold">53 </em>100 % 100 % <em type="bold">61 </em>100 % 94,4 % </p>
<p><em type="bold">Tjåanghkan </em><em type="bold">100 % </em><em type="bold">94,4 % </em></p>
<p>Gosse goerem 21 gïehtjedibie dellie vuejnebe maam referaansedåehkie raajesi bïjre nulle objeektine vaestiedamme. Guktie vuejnebe 90 % vaestiedæjjijste raajesidie jååhkesjamme. 50% vaestiedæjjijste raajesem 42 jååhkesjamme, jïh 100 % vaestiedæjjijste raajesidie 19, 47, 45 jïh 38 jååhkesjamme. Guktie maehtebe goereste vuejnedh dellie referaansedåehkie 90 % raajesijstie nulle objeektine jååhkesjieh, mearan goerehtimmiedåehkie 74,5 % raajesijstie jååhkesjamme. Joekehtse dåehkiej gaskem lea 15,5 % mij stoerre. Dovne referaansedåehkie jïh goerehtimmiedåehkie raajesem 19 jååhkesjamme. Gosse raajesem 38 vuartasjibie dellie vuejnebe referaansedåehkie raajesem jååhkesje, mearan 94,4 % vaestiedæjjah goerehtimmie-dåehkesne seamma raajesem jååhkesjieh. 50 % vaestiedæjjijste raajesem 42 jååhkesjieh jïh 44,4 % vaestiedæjjijste goerehtimmiedåehkesne. 61,1 % vaestiedæjjijste raajesem 47 jååhkesjamme jïh 77,8 % vaestiedæjjijste raajesem 45.</p>
<p>Daennie boelhkesne manne illedahkh gihtjemevuekeste TJVT åehpiedehteme. Illedahkh vuesiehtieh referaanse 100 % raajesijstie objeektine jïh pronominelle objeektine jååhkesje, mearan goerehtimmiedåehkie 86,6 % raajesijstie objeektine jïh 94,4 % raajesijstie pronominelle objeektine jååhkesje. Referaansedåehkie 90% raajesijstie nulle objeektine jååhkesjamme, mearan goerehtimmiedåehkie 74,5 % raajesijstie jååhkesjamme. Joekehtse dåehkiej gaskem 15,5 % , mij stoerre joekehtse. <em type="bold">5.3 Illedahkh raajesh ditransitijve veerbine </em></p>
<p>Sïjhtim aaj goerehtidh guktie vaestiedæjjah vaestiedin gosse aktem veerbem raajesisnie utnim mah dovne ryöktesth objeektem jïh ovryöktesth objeektem kreava. Manne dam seamma raajesem goerehtim nulle objeektine jïh ovryöktesth objeektine, pronominelle objeektine jïh ovryöktesth objeektine, jïh minngemes raajesinie desnie objeekte jïh ovryöktesth objeekte fååtesieh. Gosse raajesidie gïehtjedibie dellie maehtebe veanhtadidh eah dåehkieh edtjieh raajesem nulle objeekte jïh nulle ovryöktesth objeekte jååhkesjidh.</p>
<p><em type="italic">Goere 21: Raajesh nulle objeektine, TVJT </em></p>
<p><em type="bold">NO </em></p>
<p><em type="bold">RD </em></p>
<p><em type="bold">GD </em><em type="bold">19 </em>100 % 100 % <em type="bold">38 </em>100 % 94,4 % <em type="bold">42 </em>50 % 44,4 % <em type="bold">45 </em>100 % 77,8 % <em type="bold">47 </em>100 % 61,1 % </p>
<p><em type="bold">Tjåanghkan </em><em type="bold">90 % </em><em type="bold">74, 5 % </em></p>
<p>Gosse gïehtjedibie guktie referaansedåehkie vaestiedamme dellie vuejnebe, 100 % vaestiedæjjijste raajesem leksikaale NP objeektine jååhkesjieh, pronominelle objeektine jïh ovryöktesth objeektine jïh nulle objeektine. 25 % vaestiedæjjijste raajesem nulle objeektine jïh nulle ovryöktesth objeektine jååhkesjieh. Daate sæjhta jiehtedh ij referaansedåehkie dam raajesem jååhkesjh. 94,4 % vaestiedæjjijste goerehtimmiedåehkesne raajesem leksikaale NP objeektine jïh ovryöktesth objeektine jååhkesjieh, jïh 100 % vaestiedæjjijste raajesem pronominelle objeektine jïh ryöktesth objeektine jååhkesjieh. 67,7 % vaestiedæjjijste goerehtimmiedåehkesne raajesem pronominelle objeektine jååhkesjieh, mearan 44,4 % vaestiedæjjijste raajesem nulle objeektine jïh nulle ovryöktesth objeektine jååhkesjieh.</p>
<p><em type="italic">Goere 22: Sïejhme illedahkh, ditransitijve veerbigujmie. RD - referaansedåehkie, GD - goerehtimmiedåehkie </em></p>
<p><em type="bold">Leksikaale NP </em><em type="bold">objeekth, </em><em type="bold">ovryöktesth objeekte </em></p>
<p><em type="bold">Pronominelle </em><em type="bold">objeekth, </em><em type="bold">ovryöktesth objeekte </em></p>
<p><em type="bold">Nulle objeekte, </em><em type="bold">ovryöktesth objeekte </em></p>
<p><em type="bold">Nulle objeekte, nulle </em><em type="bold">ovryöktesth objeekte </em></p>
<p><em type="bold">RD </em>100 % 100 % 100 % 25 % </p>
<p><em type="bold">GD </em>94,4 % 94,4 % 67,7 % 44,4 % </p>
<p>Gosse dåehkieh viertiestibie dellie vuejnebe 100 % vaestiedæjjijste referaansedåehkeste raajesem nulle objeektine jïh ovryöktesth objeektine jååhkesjamme, mearan 67,7 % vaestiedæjjijste goerehtimmiedåehkesne daam seamma raajesem jååhkesjamme. Joekehtse dåehkiej gaskem lea 33,3 %, mij joekoen stoerre. Goh gïehtjedibie guktie vaestiedæjjah raajesh nulle objeektine jïh nulle ovryöktesth objeektine jååhkesjamme, dle ajve 25 % vaestiedæjjijste referaansedåehkesne daam raajesem jååhkesjamme, mearan 44,4 % vaestiedæjjijste goerehtimmiedåehkesne daam seamma raajesem jååhkesjamme. Daate vuesehte referaanse-dåehkie mahte moenedimmie-daltesinie, mij 50 %.</p>
<p>Goere 23 vuesehte guktie referaansedåehkie vaestiedamme. Ajve akte vaestiedæjjijste raajesem nulle objeektine jïh nulle ovryöktesth objeektine jååhkesjamme. Jïh 100 % vaestiedæjjijste raajesidie jååhkesjamme objeektine jïh ovryöktesth objeektine, nulle objeektine jïh ovryöktesth objeektine, jïh pronominelle objeektine jïh ovryöktesth objeektine.</p>
<p><em type="italic">Goere 23: referaansedåehkie ditansitijve veerbigujmie. O= objeekte, OVO= ovryöktesth objeekte, NO = Nulle objeekte, PO=pronominelle objeekte, NOVO= Nulle ovryöktesth objeekte. </em></p>
<p><em type="bold">RA </em></p>
<p><em type="bold">RB </em></p>
<p><em type="bold">RC </em></p>
<p><em type="bold">RD </em></p>
<p><em type="bold">GM </em></p>
<p><em type="bold">Jååh. % </em></p>
<p>O, OVO 3 4 4 4 3,8 100</p>
<p>NO, OVO 4 4 3 4 3,8 100</p>
<p>PO, OVO 3 4 4 3 3,5 100</p>
<p>NO, NOVO 1 4 1 1 1,8 25</p>
<p>Goereste 24 vuejnebe guktie vaestiedæjjah goerehtimmiedåehkesne vaestiedamme. Ajve akte (B) ij utnieh raajese objeektine jïh ovryöktesth objeektine hijven, jïh 5 vaestiedæjjah eah raajesem nulle objeektine jïh ovryöktesth objeektine jååhkesjieh jïh akte ij daejrieh. Gaektsie vaestiedæjjah utnieh raajesem nulle objeektine jïh nulle ovryöktesth objeektine hijven.</p>
<p><em type="italic">Goere 24: Goerehtimmiedåehkie, raajesh ditransitijve veerbigujmie. </em></p>
<p><em type="bold">A B C D E F G H I </em></p>
<p><em type="bold">K L M N O P Q R % </em></p>
<p>O, OVO 3 2 4 4 3 4 3 4 4 4 4 3 3 3 4 4 4 4 94,4</p>
<p>NO, OVO 4 3 4 2 3 4 4 4 1 2 0 4 4 3 2 4 4 2 66.7</p>
<p>PO, OVO 4 2 4 4 3 4 4 3 4 4 3 4 4 3 4 4 4 4 94,4</p>
<p>NO, NOVO 2 4 2 2 3 2 3 3 1 2 3 1 3 2 2 3 3 2 44,4</p>
<p>Goere 25 joekehtsem vuesehte referaansedåehkien jïh goerehtimmiedåehkien gaskem. Daesnie maehtebe vuejnedh dah göökte dåehkieh dovne raajesh objeektine jïh ovryöktesth objeektine, jïh pronominelle objeektine jïh ovryöktesth objeektine jååhkesjieh. Men gosse nulle objeekte raajesinie dellie eah seammalaakan vaestiedieh. Referaansedåehkie raajesem nulle objeektine jïh ovryöktesth objeektine jååhkesjieh, mearan ajve 67,7 % vaestiedæjjijste goerehtimmie-dåehkesne dam seamma raajesem jååhkesjieh. Jïh gosse raajesem nulle objeektine jïh nulle ovryöktesth objeektine gïehtjedibie, dellie vuejnebe 19,4 % jeenebh vaestiedæjjijste goerehtimmiedåehkesne daam raajesem jååhkesjieh.</p>
<p><em type="italic">Goere 25: Goerehtimmiedåehkie jïh referaansedåehkie, raajesh ditansitijve veerbine. </em></p>
<p>Daennie boelhkesne manne illedahkem lingvistihke goerehtimmiem åehpiedahteme. Illedahke gyhtjelassijste <em type="italic">Elicited Production Task </em>vuesehte referaansedåehkie 80 % raajesijstie pronovmeninie veeljie jïh goerehtimmiedåehkie 58 % raajesijstie pronovmeninie veeljie. </p>
<p>Illedahke gyhtjelassevuekeste <em type="italic">Truth Value Judgment Tests (TVJT) </em>vuesehte gosse vaestiedæjjah, goerehtimmiedåehkesne jïh referaansedåehkesne, edtjin akti akti raajesem vuarjasjidh dellie dah utnieh gaajhkh raajesh hijven. <em type="bold">6.0 Iktedimmie jïh digkiedimmie </em></p>
<p>Daennie boelhkesne edtjem illedahkide digkiedidh. Boelhkesne 6.1 edtjem illedahkide gihtjemevuekeste EPT digkiedidh jïh boelhkesne 6.2 illedahkide gihtjemevuekeste TVJT.</p>
<p>Boelhkesne 6.3 edtjem illedahkh raajesijstie ditransitijve veerbigujmie digkiedidh jïh 94,4 %66,7 %100,0 %44,4 %100%100%100%25%0,0 %20,0 %40,0 %60,0 %80,0 %100,0 %120,0 %</p>
<p>O, OVO</p>
<p>NO, OVO</p>
<p>PO, -OVO</p>
<p>NO, - OVO</p>
<p>GD %</p>
<p>RD %boelhkesne 6.4 edtjem sïejhme illedahkh goerehtimmeste digkiedidh. Boelhkesne 6.5 edtjem vuekiem digkiedidh jïh minngemes boelhkesne 6.6 edtjem båetijen dotkemem digkiedidh. <em type="bold">6.1 Iktedimmie jïh digkiedimmie illedahkijste sosiolingvistihke </em><em type="bold">goerehtimmeste </em></p>
<p>Guktie boelhkesne 4.1 tjaaleme dellie illedahke sosiolingvistihke goerehtimmeste vuesehte vaestiedæjjah referaansedåehkesne fuelhkine byjjenamme gusnie saemiestin. Muvhth daejstie daaroen jallh svïensken gïelem vejtiestin easkah goh skuvlesne eelkin, mij vuesehte saemien gïele dïhte veaksahkommes gïele orreme mearan byjjeneminie. Daate joekoen vihkeles dan gaavhtan teorijen mietie mijjieh daejrebe gïeleldh inpute joekoen vihkeles juktie maanah edtjieh gïelem vejtiestidh (Slabakova, 2016; White, 2003). Lissine muvhth soptsestæjjah referaansedåehkesne aaj fïerhten biejjien saemiestieh. Daate aaj vuesehte eah soptsestæjjah vaenie stimulush dej gïelesne åådtjeme, dah væjkele sijjen aerpiegïelesne. Slabakova (2016) neebnie soptsestæjjah mah abpe jieleden aerpiegïelem nuhtjeme seamma gïele-evtiedimmiem utnieh goh soptsestæjjah jienebelåhkoen gïelesne. Daate sæjhta jiehtedh soptsestæjjah referaanse-dåehkesne seamma gïelemaahtoem utnieh goh G1 soptsestæjjah, jalts dah leah aerpiegïelen soptsestæjjah.</p>
<p>Goh goerehtimmiedåehkien illedahkem sosiolingvistihke goerehtimmeste vuejnebe dellie 94,4 % vaestiedæjjijste daaroen/svïensken gïeline byjjenamme, mij vuesehte mahte gaajhkine vaestiedæjjah guektien gïeleldh fuelhkine byjjenamme. Mij aaj sjïere vaestiedæjjah soptsestieh aahka jïh jeatjah laahkoeh saemiestieh/saemiestin jïh vaestiedæjjah jeenemes jeatjah laahkoegujmie saemiestamme. Daate vuesehte tjidtjie gon aehtjie gujht vihkeles, men aaj vuesehte man vihkele fuelhkieh åarjelsaemien dajvesne gosse maanah edtjieh gïelem lïeredh.</p>
<p>Illedahkijste aaj vuejnebe gellie gåetine daaroestamme mearan byjjeneminie juktie juktie 77,8 % vaestiedæjjijste vaestiedieh dah jeenemes daaroestin eannan skuvlem eelkin, mij vuesehte jienebelåhkoen gïele veaksehke orreme.</p>
<p>Maehtebe aaj goerehtimmiedåehkien illedahkijste vuejnedh gellie saemien lïerehtimmiem åådtjeme. 72,2 % vaestiedæjjijste vaestiedieh dah saemien lïerehtimmiem åtneme, mearan 27,8 % vaestiedæjjijste eah saemien skuvlesne åtneme. Dah mah eah skuvlesne saemien lohkeme dah seapan saemiengïelem kursesne lïereme gosse geerve sjïdteme. Guktie aerebi neebneme</p>
<p>Slabakova (2016) jeahta man gellie tæjmoeh, jaepieh jïh man jïjnje gïelem govleme aaj maehtieh G2 learohki gïelem tsevtsedh. Illedahke vuesehte 50 % vaestiedæjjijste saemiengïelem abpe skuvle-tïjjen åtneme, mij seapan joekoen vihkeles dej gïeleevtiedæmman orreme. 44,4 % vaestiedæjjijste vaestiedamme dah fïerhten biejjien saemesteminie, mij mahte lehkiem vaestiedæjjijste goerehtimmiedåehkesne. Daate aaj vihkeles vaestiedæjjaj gïele-evtiedæmman, juktie daejrebe inpute vihkele gïeleevtiedæmman jïh vihkeles gosse maanah/learohkh edtjieh gïelem lïeredh (Slabakova, 2016; White, 2003).</p>
<p>Jïh minngemes, mij joekoen luste vuejnedh, 66,7 % vaestiedæjjijste vielie daelie saemesteminie enn aerebi. Daate joekoen vihkele jïh vuesehte åarjelsaemien gïele daelie veaksahkåbpoe sjædta, jïh jiene-jienebh daelie saemiestieh. <em type="bold">6.2 Iktedimmie jïh digkiedimmie: Illedahkh gihtjemevuekeste EPT </em></p>
<p>Illedahke vuesehte referaansedåehkie åtna 80 % raajesijstie pronovmeninie hijven, guktie maehtebe veanhtadidh dan vuekien gaavhtan man mietie manne gihtjemegoerem dorjeme.</p>
<p>Gosse illedahkem gïehtjedibie dellie maehtebe gihtjedh man åvteste referaansedåehkie ajve 80 % raajesijstie veeljeme ij 100 % raajesijstie? Mejtie eah vaestiedæjjah jihtsele orreme gosse gihtjemegoerem vaestiedamme, vuesiehtimmie gaavhtan gosse dah gyhtjelassh jallh raajesh åadtjoejin mah meehtin ovmessielaakan guarkedh. Jïh gosse vaestiedæjjah gyhtjelassigujmie jallh raajesigujmie tjabreminie, dellie dah maehtieh vaenebe raajesh jååhkesjidh enn veanhtadamme. Lissine geerve G1 soptsestæjjah pruvhkieh illedahkem 80-99,9 % utnedh grammatihke goerehtimmine, dovne gosse dah edtjieh raajesh jååhkesjidh jïh jïjtje raajesh darjodh (Thornton &amp; Wexler, 1999). Dan gaavhtan maehtebe jiehtedh daate illedahke vuesehte eah soptsestæjjah moenedh gosse dah raajesh pronovmeninie veeljieh.</p>
<p>Referaansedåehkie 62,5 % raajesijstie nulle objeektine veeljie jïh 37,5 % raajesijstie pronominelle objeektine veeljieh. Men læjhkan jååhkesjimmieilledahke byöroe bijjelen 60 % årrodh, jïh referaansedåehkie 62,5 % raajesijstie veeljie. Dan gaavhtan goh illedahkem vuarjasjibie maehtebe jiehtedh referaansedåehkie raajesh nulle objeektine jååhkesjieh jïh dah maahtoem utnieh guktie nulle objeekte raajesinie dåemede. Dah aaj vuesiehtieh dah daejrieh gåessie daerpies aktem våajnoes pronovmenem raajesinie utnedh, juktie raajesem guarkedh.</p>
<p>Illedahkh vuesiehtieh goerehtimmiedåehkie 42 % leksikaale NP objeektine jïh 54 % raajesijstie pronominelle objeektine veeljie. Lissine dah 54 % raajesijstie pronominelle objeektine jïh 46 % nulle objeektine veeljie. Daah illedahkh mahte moenedimmiedaltesisnie mij 50 % (Slabakova, 2016).</p>
<p>Man åvteste dah moenedieh im daejrieh, men kaanne dan åvteste dah fuehpesne vaestiedamme jallh dah eah skreejrehtimmiem utnieh vaestiedidh (Wise, 2017). Slabakova (2016) buerkeste gosse vaestiedæjjah moenedeminie dellie dah eah kaanne raajesidie guarkeme. Buerkeste G2 learohkh gellien aejkien tuhtjieh gïerve dej maahtoem nuhtjedh jis raajese gïerve, aaj jeahta jis vuesiehtimmie gaavhtan G1 veaksahkåbpoe enn G2 dellie learohkh dej voestesgïelen grammatihkem nuhtjieh. Akte fåantoe man åvtese eah utnieh daate raajese hijven maahta årrodh dan åvteste jis edtjieh raajesem jååhkesjidh soptsestæjjah tjuerieh maehtedh aktem kroesse-lingvistihke goerkesem tseegkedh. Jïh guktie teorijeste daejrebe guektiengïelen soptsestæjjah maehtieh eah prååsehke årrodh akten kroesse-lingvistihketsevtsemen (Müller &amp; Hulk, 2001) tsiehkien gaavhtan. Müller jïh Hulk buerkiestægan gosse kompleekse/gïerve raajesh gïelesne</p>
<p>A, dellie tjeakoes goerkese raajesisnie gååvnese, jïh dellie eah soptsestæjjah daarpesjh dagkerh raajesh jååhkesjidh.</p>
<p>Daate illedahke nov sån aaj maahta illedahkeste årrodh hypoteeseste <em type="italic">Interface hypotheses </em>maam buerkeste gosse akte almetje tjuara fer jïjnjem bïevnesem nuhtjedh, gosse edtja baakoeh jallh raajesh guarkedh, dellie ij åajsoeh dam darjodh. Kaanne dan åvteste soptsestæjjah referaansedåehkesne eah dan jïjnje raajesh nulle objeektine jååhkesjamme goh veanhtadamme. </p>
<p>Men vaestiedæjjah goerehtimmiedåehkesne vuesiehtieh dah daejrieh raajesh pronominelle jïh nulle objeektine gååvnesieh, men eah daejrieh guktie dah edtjieh dejtie nuhtjedh. Jïh daate akte stimuluse dåeriesmoere. Guktie daejrebe hypoteese <em type="italic">Poverty of </em><em type="italic">stimulus </em>(Chomsky, 1986; </p>
<p>Slabakova, 2016; White, 2003) jeahta eah learohkh maehtieh daejredh guktie dah edtjieh maam akt grammatihkesne nuhtjedh jis eah dan bïjre govleme jallh lïereme. Seapan dah vaenie raajesh nulle objeektine govleme, men eah grammatihkegærjine nulle objeekten bïjre lohkeme, jallh ööhpehtimmiem nulle objeekten bïjre åådtjeme. Maehtebe aaj jiehtedh raajesh nulle objeektine dan åvteste eah nuekies inputem raajesijstie nulle objeektine åådtjeme, jïh G1 grammatihkem nuhtjieh gosse raajesh veeljieh, mij sæjhta jiehtedh maehtebe sovmedh daesnie nænnoestimmieh gaavneme mah dåarjoehtieh illedahkh hypoteeseste <em type="italic">Full access </em>gååvnesieh. <em type="bold">6.3 Iktedimmie jïh digkiedimmie: Sïejhme illedahkh gihtjemevuekeste </em></p>
<p><em type="bold">TVJT </em></p>
<p>Gosse illedahkem gihtjemevuekeste TVJT gïehtjedibie dellie vuejnebe referaansedåehkie mahte gaajhkide raajesidie jååhkesjamme objeektine, pronominelle objeektine jïh nulle objeektine. Gosse dam illedahkem illedahkine gihtjemevuekeste EPT viertiestibie dellie eah vaestiedæjjah daarpesjh utnedh dah seamma raajesh bööremes. Daam illedahkem maehtebe buerkiestidh jalts vaestiedæjjah aktem raajesem jååhkesjamme eah vaestiedæjjah daarpesjh årrodh seamma goh dah jiehtedh dah sijhtieh daejtie raajesh jiehtedh. Gosse dah edtjieh raajesem vuarjasjidh dah maehtieh ussjedieh nov sån gåarede dam jiehtedh, men kaanne jeatjah vaestiedimmiem åådtjeme jis gihtjeme mejtie dah lin sïjhteme raajesem jiehtedh.</p>
<p>Illedahke vuesehte goerehtimmie vielie raajesh nulleobjeektine jååhkesjieh gosse dah edtjieh akti akti raajesem jååhkesjieh. Man åvteste numhtie? Illedahke maahta årrodh dam maam</p>
<p>Montrul (2016) hypoteesen bïjre jeahta man nomme “ <em type="italic">The yes-bias </em>”. Daate hypoteese buerkeste soptsestæjjah maehtieh vielie jååhkesjidh enn veanhtadamme. </p>
<p>Goh illedahkem gïehtjedibie dellie vuejnebe ajve 50 % soptsestæjjijste referaanse-dåehkesne raajesem 42 jååhkesjamme. Manne vïenhtem dan åvteste daennie raajesinie nulle objeekten antesedente aktene soptsesisnie, jïh numhtie nulle objeekte dan goerkesem diskurste veedtjie.</p>
<p>BP-gïelesne sïejhme ryöktesth objeekth leah ellipsh (Tarallo, 1983), jïh gellien aejkien dagkerh objeekth raajesisnie sleajhteme enn subjeekth. Jis raajese edtja hijven årrodh dellie tjuara diskursem bigkedh (Farrell, 1990) juktie nulle objeekte tjuara reversijbele årrodh. Jallh maehtebe aaj jiehtedh mijjieh tjoerebe maehtedh nulle objeektem lingvistihke konteksteste gaavnedh jïh raajesasse lissiehtidh. Jïh dellie daate nulle objeekte lea akte pronominelle objeekte.</p>
<p>Akte fåantoe man åvtese eah utnieh daate raajese hijven, maahta årrodh dan åvteste jis edtjieh raajesem jååhkesjidh soptsestæjjah tjuerieh maehtedh aktem kroesselingvistihke goerkesem tseegkedh. Jïh guktie teorijeste daejrebe guektiengïelen soptsestæjjah maehtieh prååsehke årrodh aktene kroesselingvistihken tsevtsemen (Müller &amp; Hulk, 2001) tsiehkesne. Müller jïh</p>
<p>Hulk buerkiestægan gosse gïerve kompleekse raajesh gïelesne A, dellie tjeakoes goerkese gååvnese, jïh dellie eah soptsestæjjah daarpesjh dagkerh raajesh jååhkesjidh. Lissine Sorace jïh</p>
<p>Serratrise (2009) buerkiestægan guektiengïelen soptsestæjjah eah daarpesjh dan aelhkie diskursetsiehkiem vejtiestidh raajesinie subjeektepronovmeninie. Maehtebe aaj vïenhtedh naemhtie aaj gosse nulle objeektem raajesinie utnebe.</p>
<p>Mejtie dah fåantoeh soptsestæjjide tsavtseme juktie eah raajesem 42 jååhkesjamme. Dovne soptsestæjjah referaansedåehkesne jïh goerehtimmiedåehkesne guektiengïelen soptsestæjjah, jïh mejtie dan gaavhtan dah utnieh gïerve diskursetsiehkiem jååhkesjidh jïh dan mænngan raajesem nulle objeektine jååhkesjidh. <em type="bold">6.3.1 Illedahkh raajesijstie </em></p>
<p>Goerehtimmesne lin 5 raajesh objeektine, jïh 100 % vaestiedæjjijste referaansedåehkesne njieljie raajesijstie jååhkesjamme, mearan 100 % vaestiedæjjijste goerehtimmiedåehkesne göökte raajesijstie jååhkesjamme. Gosse raajesem 57 gïehtjedibie dellie 100 % vaestiedæjjijste referaansedåehkesne daam raajesem jååhkesjamme, mearan 55,6 % vaestiedæjjijste goerehtimmiedåehkesne daam seamma raajesem 57 jååhkesjamme. Joekehtse dåehkiej gaskem lea 44,4 % mij joekoen stoerre. Seapan vaestiedæjjah goerehtimmie-dåehkesne daesnie moenedamme dan åvteste dah mahte moenedimmiedaltesisnie mij 50 %. Vaestiedæjjah kaanne vueptiestamme ibie iktegisth daarpesjh aktem våajnoes subjeektem utnedh raajesinie, jïh dan gaavhtan vaestiedamme raajese nåake dan åvteste våajnoes objeekte raajesinie.</p>
<p>Referaansedåehkie gaajhkide raajesidie pronominelle objeektine jååhkesjieh, mearan 100 % vaestiedæjjijste goerehtimmiedåehkesne aktem raajesem 53 jååhkesjamme. 94,4 % vaestiedæjjijste golme raajesh jååhkesjamme jïh 83,3 % vaestiedæjjijste raajesem 27 jååhkesjamme. Daate illedahke vuesehte vaestiedæjjah referaansedåehkesne daejrieh dah maehtieh pronominelle objeektem utnedh raajesinie, mearan goerehtimmiedåehkie ånnetji ovseekere.</p>
<p>Illedahke raajesijstie nulle objeektine vuesehte 100 % vaestiedæjjijste referaansedåehkesne golme raajesh jååhkesjamme, mearan goerehtimmiedåehkie ajve aktem raajesem nulle objeektine jååhkesjamme. Dah göökte dåehkieh ajve aktem raajesem 42 seammalaakan vuarjasjieh, jïh dellie dah göökte dåehkieh eah utnieh raajese hijven. Gosse raajesem 47 gïehtjedibie 100 % vaestiedæjjijste referaansedåahkesne raajesem jååhkesjieh jïh dellie 66,7 % vaestiedæjjijste goerehtimmiedåehkesne raajesem jååhkesjieh. Joekehtse dåehkiej gaskem lea 33,3 % mij joekoen stoerre. Daate illedahke vuesehte vaestiedæjjah goerehtimmie-dåehkesne ovseekere mejtie daate raajese hijven.</p>
<p>Gosse illedahkem gihtjemevuekeste TVJT gïehtjedibie dellie vuejnebe referaanse-dåehkie mahte gaajhkide raajesidie jååhkesjamme objeektine, pronominelle objeektine jïh nulle objeektine. Gosse dam illedahkem illedahkine gihtjemevuekeste EPT viertiestibie dellie eah vaestiedæjjah daarpesjh utnedh dah seamma raajesh bööremes. Daam illedahkem maehtebe buerkiestidh jalts vaestiedæjjah aktem raajesem jååhkesjamme eah vaestiedæjjah daarpesjh årrodh seamma goh dah jiehtedh dah sijhtieh daejtie raajesh jiehtedh. Gosse dah edtjieh raajesem vuarjasjidh dah maehtieh ussjedieh nov sån gåarede dam jiehtedh, men kaanne jeatjah vaestiedimmiem åådtjeme jis gihtjeme mejtie dah lin sïjhteme raajesem jiehtedh.</p>
<p>Illedahke vuesehte goerehtimmiedåehkie vielie raajesh nulleobjeektine jååhkesjieh gosse dah edtjieh akti akti raajesem jååhkesjidh. Man åvteste numhtie? Illedahke maahta årrodh dam maam Montrul (2016) hypoteesen bïjre jeahta man nomme “ <em type="italic">The yes-bias </em>” (Okanda &amp; Itakura, 2010; Polinsky, 2011). Daate hypoteese buerkeste soptsestæjjah maehtieh vielie jååhkesjidh enn veanhtadamme, dan gaavhtan aelkebe jååhkesjidh enn ij jååhkesjh. <em type="bold">6.3.2 Illedahke raajesh ditransitijve veerbigujmie </em></p>
<p>Goh illedahkem gïehtjedibie dellie vuejnebe 100 % vaestiedæjjijste referaansedåehkesne raajesem nulle objeektine jååhkesje, mearan ajve 67,7 % vaestiedæjjijste goerehtimmie-dåehkesne dam seamma raajesem jååhkesje. Joekehtse dåehkiej gaskem lea 33,3 %, mij joekoen stoerre. Gosse raajesem nulle objeektine jïh nulle ovryöktesth objeektine, ajve 25 % vaestiedæjjijste referaansedåehkesne raajesem jååhkesjamme, mearan 44,4 % vaestiedæjjijste goerehtimmiedåehkesne dam seamma raajesem jååhkesjamme. Daate illedahke vuesehte vaestiedæjjah goerehtimmiedåehkesne mahte moenedimmiedaltesinie mij 50 %. Jïh dan åvteste maehtebe sovmedh vaestiedæjjah eah daejrieh mejtie gåarede raajesh utnedh nulle objeektine jïh nulle ovryöktesth objeektine.</p>
<p>Illedahke referaansedåehkeste vuesehte dam maam Joma (2012) vuesiehtamme, maehtebe nulle objeektem jïh ovryöktesth objeektem raajesinie utnedh, men ij gåaredh gåabpatjahkide raajesistie sliejhtedh (Goldberg, 2005; Polinsky, 2011). Guktie Polinsky jïh Goldberg buerkiestægan jis akte nulle objeekte raajesisnie dellie ij gåaredh aktem vielie objeekte dan baalte utnedh. Daate sïejhme gïeline, jalts akte veerbe göökte objeekth kreava, ajve maahta aktem nulle objeektem utnedh. Jïh dellie sïejhme maehtebe ryöktesth objeektem sliejhtedh (Rizzi, 1986).</p>
<p>Illedahke goerehtimmiedåehkeste vuesehte G2 learohkh/soptsestæjjah mahte moenedimmie-daltesem jakseme. Dah daejrieh maehtebe maam akt raajesijstie sliejhtedh, men eah daejrieh maam dah maehtieh sliejhtedh. <em type="bold">6.4 Sïejhme digkiedimmie </em><em type="bold">6.4.1 Referaansedåehkie </em></p>
<p>Guktie vuesiehtamme soptsestæjjah referaansedåehkesne nulle objeektem jååhkesjieh dovne</p>
<p>EPT jïh TVJT. Dah vuesiehtieh dah daejrieh nulle objeekte maahta dan goerkesem diskureste jallh aktede antesedenteste veedtjedh maam aerebi neebneme (Farrell, 1990; Goldberg, 2005;</p>
<p>Joma, 2012). Dah aaj vuesiehtieh dah aktem nulle parameeterem utnieh dej universelle grammatihkesne (Slabakova, 2016; White, 2003) jïh maehtieh daam parameeterem nuhtjieh gosse raajesh nulle objeektine jååhkesjieh.</p>
<p>Goerehtimmien illedahkeste aaj maehtebe vuejnedh gellien aejkien soptsestæjjah referaanse-dåehkesne raajesem våajnoes pronominelle objeektine veeljieh jïh eah raajesem nulle objeektine. Akte fåantoe maahta årrodh dan gaavhtan raajesinie akte topic-molseme gååvnese (Slabakova, 2016). Gellien aejkien mijjieh pronominelle objeektine nuhtjebe gosse bïevnese raajesisnie molse. Dellie soptsestæjjah sijhtieh kontrastem vuesiehtidh, jallh dah sijhtieh aktem baakoem tjarkebe jiehtedh. Jïh guktie daejrebe gosse nulle objeekte aktene raajesinie dellie ibie maehtieh nulle objeektem tjarkebe jiehtedh, jïh dan åvteste sovmem daagkeri veajkoej soptsestæjjah raajesh våajnoes pronominelle objeektine veeljieh. Men guktie illedahkh vuesiehtieh soptsestæjjah raajesh nulle objeektine jååhkesjieh gosse antesedente tjyölkehke.</p>
<p>Guktie aerebi tjaaleme maehtebe soptsestæjjah referaansedåehkesne aerpiegïelen soptsestæjjine gåhtjodh. Montrul (2016) buerkeste aerpiegïelen soptsestæjjah vaenebe raajesh nulle objeektine jååhkesjieh enn G1 soptsestæjjah. Dan åvteste manne veanhtadamme eah soptsestæjjah referaansedåehkesne edtjh dan gellie raajesh nulle objeektine jååhkesjidh. Men illedahke vuesehte dah læjhkan raajesh nulle objeektine jååhkesjieh. Man åvteste naemhtie? Guktie tjaaleme goh manne sosiolingvistihke goerehtimmiem digkedeminie dellie muvhth soptsestæjjah referaansedåehkesne daaroen jallh svïensken gïelem vejtiestin easkah goh skuvlesne eelkin, mij vuesehte saemien gïele dïhte veaksahkommes gïele orreme mearan byjjeneminie. Daate joekoen vihkeles dan gaavhtan teorijen mietie mijjieh daejrebe gïeleldh inpute joekoen vihkeles juktie maanah edtjieh gïelem vejtiestidh (Santos &amp; Flores, 2016;</p>
<p>Slabakova, 2016; White, 2003). Santos jïh Flores (2016) buerkiestægan jis G1 aerpiegïele veaksehke maanabaelien orreme, maana eannan skuvlem aalka, jïh maana gïejem govloe jïh nuhtjie vuesiehtimmien gaavhtan gåetesne, dellie ibie maehtieh joekehtsem gaavnedh G1 jïh</p>
<p>G1 aerpiegïelen maanaj gaskem. Lissine muvhth soptsestæjjah referaansedåehkesne aaj fïerhten biejjien saemiestieh. Daate aaj vuesehte eah soptsestæjjah vaenie stimulush dej gïelesne maanabealeste åådtjeme, dah væjkele sijjen aerpiegïelesne. Slabakova (2016) neebnie dah mah abpe jieleden aerpiegïelem nuhtjeme seamma gïeleevtiedimmiem utnieh goh soptsestæjjah jienebelåhkoen gïelesne. Daate sæjhta jiehtedh soptsestæjjah referaanse-dåehkesne seamma gïelemaahtoem utnieh goh G1 soptsestæjjah, jalts dah leah aerpiegïelen soptsestæjjah.</p>
<p>Manne vïenhtem Montrul (2016) jiehtegem <em type="italic">aerpiegïelen soptsestæjjah </em>nuhtji immigraanti bïjre. </p>
<p>Men åarjelsaemieh leah aalkoealmetjh jïh dah guektiengïeleldh almetjh. Dah gïelem vaarjelamme jalhts bårrode årroeh aktene gaertjiedamme dajvesne. Dovne båatsoe, skuvlh jïh jeatjah gaavnedimmiesijjieh leah fåantoeh mah vihkeles orreme juktie gïelem vaarjelidh.</p>
<p>Lissine saemieh, goh aalkoealmetjh, utnieh vihkeles dej identiteetem, kultuvrem jïh gïelem vaarjelidh. Gïele vihkeles biehkie juktie aerpievuekieh vaarjelidh jïh aaj almetjh ektiedieh.</p>
<p>Jalhts åarjelsaemieh aktene dajvesne årroeh gusnie mahte gaajhkesh jienebelåhkoen gïelem soptsestieh, men læjhkan dah annje gïelemaahtoem jïjnjene gïeline utnieh. Maehtebe sovmedh dan åvteste soptsestæjjaj saemien gïele dïhte veaksahkommes gïele maanabaelien orreme, dan gaavhtan dej gïele viehkiehtamme juktie dah sijjien universelle grammatihkem vaarjelamme.</p>
<p>Dan gaavhtan ibie maehtieh transfer-effekth jienebelåhkoen gïeleste gaavnedh. Seapan referaansedåehkie <em type="italic">No Transfere </em>;m vuesehte, juktie daate teorije jeahta dah annje maehtieh dej universelle grammatihkem nuhtjedh jïh ibie maehtieh transfer-effekth jeatjah gïelijste gaavnedh. </p>
<p>Daate vuesehte soptsestæjjah mah maanabealeste soptsestamme vihkeles gïelemaahtoem utnieh, jïh dah vihkeles saemien siebriedahkese. Vihkeles åarjelsaemien gïelese mijjieh dej maahtoem nuhtjebe gosse edtjebe gïelem dotkedh. <em type="bold">6.4.2. Goerehtimmiedåehkie </em></p>
<p>Illedahke dovne gihtjemevuekeste ETP jïh TVJT soptsestæjjah goerehtimmiedåehkesne moenedimmiedaltesisnie jallh dah eah ovseekere mejtie raajesh hijven dan gaavhtan eah vaenie raajesh jååhkesjamme dovne raajesh leksikaale NP objeektine jïh pronovmeninie. Jïh gosse illedahkeme lïhkebe gïehtjedibie dellie vaenie raajesh nulle objeektine jååhkesjamme. Akte fåantoe man åvteste eah raajesidie jååhkesjamme maahta årrodh dan gaavhtan dah tjoerin jïjtje raajesidie lohkedh. Jis meehtin raajesidie goltelidh dellie kaanne jeatjah illedahke orreme. Dan gaavhtan eah åadtjoeh raajesidie aktene ektiedimmesne govledh, jïh guvlieh guktie maehtebe raajesidie jiehtedh. Dellie eah raajesen vueliem govlh, jïh eah govlh mij baakojde tjoerebe tjarkebe jiehtedh. Gosse eah govlh dellie eah maehtieh guarkedh mejtie raajese hijven jallh ij.</p>
<p>Dellie daate akte illedahke hypoteeseste <em type="italic">The Interface hypothesis </em>(Sorace, 2011; Tsimpli &amp; </p>
<p>Sorace, 2006). Jïh dan gaavhtan eah mahte naakenijstie 100 % raajesijstie jååhkesjh. Tjoerebe mujhtedh tjoeje maahta viehkine årrodh gosse edtjebe aktem raajesem guarkedh. Jïh lissine daejrebe gosse nulle objeekte aktene raajesinie dellie ibie maehtieh objeektem tjarkebe jiehtedh.</p>
<p>Akte jeatjah fåantoe maam kaanne illedahkem tsavtseme, soptsestæjjah vaenie input raajesh nulle objeektine åådtjeme. Gosse vaenie input dellie kaanne hypoteese <em type="italic">Poverty of stimulus </em>(Chomsky, 1986; Slabakova, 2016; White, 2003) maahta illedahkem buerkiestidh. Gosse </p>
<p><em type="italic">Poverty of stimulus </em>, dellie soptsestæjjah vaenie input daatah gïelebyjresijstie åådtjeme, jïh eah gïelen gaajhkide funksjovnide vejtesth (Slabakova, 2016). Maehtebe sovmedh eah soptsestæjjah goerehtimmiedåehkesne raajesh nulle objeektine govleme. Jïh gosse vaenieh dagkerh raajesh govleme dellie eah nulle parameeterem (Farrell, 1990; Joma, 2012; Polinsky, 2011; Raposo, 1986; Rizzi, 1986) bigkeme, jïh dan åvteste dah vienhtieh raajesh eah grammatihken mietie. Men læjhkan mijjieh maehtebe illedahkeste sovmedh dah raajesh nulle objeektine govleme jïh gærjine vuajneme, men eah man jarke juktie dah daejrieh guktie dah maehtieh nulle objeektem raajesinie nuhtjedh. Lissine gïerve raajesh nulle objeektine jååhkesjidh jis nulle objeekte ij sïejhme soptsestæjjaj voestes gïelesne. </p>
<p>Gosse learohkh mubpiegïelem lierieh dah aaj lierieh dah tjuerieh ellies raajesh bigkedh (Vanpatten, 1987). Daate aaj akte fåantoe man åvteste kaanne G2 soptsestæjjah eah raajesidie jååhkesjamme. G2 soptsestæjjah vuejnieh objeekte raajesinie fååtese, jïh dan gaavhtan eah raajesem jååhkesjh. Lissie im vïenhth G2 learohkh/soptsestæjjah lïerehtimmiem åådtjeme nulle objeekten bïjre, dan gaavhtan ibie maehtieh nulle objeekten bïjre grammatihke gærjine lohkedh.</p>
<p>Men maehtebe gujht aaj vïenhtedh dah eah nulle objeektem jååhkesjh dan gaavhtan eah maehtieh raajesem toelhkestidh gosse maam akt fååtese guktie Sorace jïh Serratrice (2009) jiehtieh. Jallh dah daejrieh dah tjuerieh abpe raajesem bigkedh jïh eah maehtieh maam akt raajesisnie sliejhtedh guktie Zyzik (2008) jeehti.</p>
<p>Gosse illedahkem goerehtimmiedåehkeste gïehtjedibie dellie vuejnebe vaestiedæjjah 58 % raajesijstie pronovmeninie veeljieh, mij sæjhta jiehtedh dah 54 % raajesistie pronominelle objeektine jïh 46 % nulle objeektine veeljieh. Daate illedahke vuesehte vaestiedæjjah moenedieh. Daaroen jïh svïensken gïeline nulle objeekth vaenie raajesinie nuhtjeme jis edtjebe saemien gïelem viertiestidh. Dan åvteste kaanne vaestiedæjjah mahte 50 % raajesijstie pronominelle pronovmene jïh 50 % raajesijstie nulle objeektine veeljieh. Daate illedahke vuesehte G2 learohkh/soptsestæjjah dej voestesgïelem tsavtseme gosse dah edtjieh raajesem vuarjasjidh mejtie hijven jallh ij. Jïh goerehtimmie Schwartz &amp; Sprousen (1996b) hypoteesem</p>
<p><em type="italic">Full Transfer </em>dåarjohte maam jeahta maahtoeserteme voestesgïeleste mubpiengïelese gååvnese jïh soptsestæjjah/learohkh Universelle Grammatihke nuhtjieh gosse mubpiengïelem vejtesteminie. </p>
<p>Goerehtimmiedåehkesne vaestiedæjjaj gaskemedtieaaltere 48 jaepien båeries, jïh 50 % vaestiedæjjijste aaj vaestiedieh abpe skuvletïjjem saemien gïelem lïerehtimmiem åtneme.</p>
<p>Gosse illedahkem sosiolingvistihke goerehtimmeste analyserede dellie gellie vaestiedæjjijste mah vaestiedamme væjkele saemien gïelesne, men læjhkan eah raajesh nulle objeektine jååhkesjieh. Daate illedahke sjeahta hypoteesese man nomme <em type="italic">Bottlenech </em><em type="italic">Hypothesis </em>(Slabakova, 2016) maam soptseste maam gïerve jallh aelhkie mubpene gïelesne lïeredh. </p>
<p>Slabakova (2016) jeahta G2 learohkh tjuerieh struktuvreles jïh eensilaakan lïerehtimmiem åadtjodh gïerve biehkine grammatihkeste, juktie buerebe mubpien gïelem lïeredh. Ij rovnege</p>
<p>G2 soptsestæjjah/learohkh eah daejrieh guktie edtjieh raajesh nulle objeektine bigkedh dan åvteste ij nulle objeekten bïjre tjaaleme grammatihkegærjine jïh dah eah nulle objeekten bïjre lierieh skuvline. <em type="bold">6.5 Vuekiedigkiedimmie </em><em type="bold">6.5.1 Goerehtimmiedåehkie </em></p>
<p>Goerehtimmesne 18 vaestiedæjjah jïh referaansedåehkesne 4 vaestiedæjjah. Goerehtimmie dåehkesne gellie vaestiedæjjah mah veele saemiengïelem lohkeme jïh saemiestieh fïerhten biejjien. Manne vïenhtem jeatjah illedahkem åådtjeme jis ajve learohkh mah skuvlesne vaedtsieminie vaestiedamme, dellie maahteme vuejnedh jis G2 learohkh raajesh nulle objeektine jååhkesjieh. Tïjjen gaavhtan manne veeljim almetjh gihtjedh mejtie manne damtim jïh eah learohkh noere jallh maanaskuvlen daltesisnie. Jïh gellie dejtie mah meatan daennie goerehtimmesne gïelebarkijh. <em type="bold">6.5.2 Goerehtimmien bïjre </em></p>
<p>Goerehtimmien gihtjemegoeren (lissiepaehpere 1) 64 gyhtjelassh. Goerehtimmiedåehkie nedtesæjrosne vaestiedi jïh referaansedåehkie Wordfilesne vaestiedi, jallh paehpierisnie.</p>
<p>Sosiolingvistihke biehkesne 16 gyhtjelassh jïh lingvistihke biehkesne 48 gyhtjelassh. Mahte fïerhten mubpien gyhtjelasse distraktööre, lingvistihke biehkesne. Juktie idtjin maanah edtjh goerehtimmiem vaestiedidh im gyhtjelasside maanide sjïehtedamme.</p>
<p>Lissine kaanne jis manne guvvieh, filmh jïh tjoejem viehkievierhtine nuhtjeme, dellie aelhkebe vaestiedæjjide vaestiedidh. Jis tjoejem lissiehtamme dellie kaanne aelhkebe govledh mejtie raajese hijven jallh ij, jïh dellie kaanne illedahke jeatjahlaakan sjïdteme. Guvvieh maehtieh viehkine årrodh guarkedh jïh gihtjemegoeresne ajve naan distraktöörh guvvieh utnieh.</p>
<p>Gihtjemegoeresne lij aaj akte soptsese jïh akte raajese dan soptsesasse veadtaldihkie. Daate soptsese lij akte kaarren bïjre maam vadtesem ååsteme. Mejtie daate soptsese nåake jïh maahteme soptsesem jeatjah åehpies aamhtesen bïjre dorjeme mij kultuvrese veadtaldihkie.</p>
<p>Lissine aktem gyhtjelassem illedahkeste sliejhteme dan gaavhtan idtji maam akt vuesehth. <em type="bold">6.6 Båetijen biejjien dotkeme </em></p>
<p>Gosse edtja vielie daan aamhtesen bïjre dotkedh dellie maahta maanaj gïelem goerehtidh. Dellie gujhth vihkeles goerehtimmiedåehkesne learohkh utnedh mah saemien voestesgïelem jïh mubpien gïelem lïerehteminie skuvlesne. Mov goerehtimmie dïhte voestes goerehtimmie åarjelsaemien raedtesne daan aamhtesen bïjre. Gåarede gujht daam aamhtesem vielie goerehtidh, jïh dellie kaanne guvvieh jïh raajesh nuhtjedh guktie Sanchez jïh Al-Kasey (1999) darjoeji.</p>
<p>Goerehtimmieh (Allen, 2000; Guasti, 1993; Montrul, 2016; Müller &amp; Hulk, 2001; Uziel-Karl &amp; Bergman, 2000) maam aerebi dorjeme daan aamhtesen bïjre vuesiehtieh G2 noere learohkh jeenebh nulle elemeenth pruvhkieh enn båarasåbpoe learohkh. Jïh dah sagke daamtahkåbpoe subjeekth raajesijstie sliejhtieh enn objeekth. Luste lij goerehtimmiem utnedh daan aamhtesen bïjre.</p>
<p>Guktie aerebi tjaaleme gosse akte soptsestæjja edtja raajesem toelhkestidh dellie <em type="italic">Topic </em>jïh </p>
<p><em type="italic">Focus </em>vihkele. Jis maam akt aerebi ektiedimmesne neebneme jallh mij akt åehpies soptsestæjjese, dellie daam maam ij neebneme <em type="italic">Topic </em>. Jis dellie orre bïevnesh lissiehtibie mah eah aerebi åehpies jallh aerebi neebneme, dellie daate <em type="italic">Focus </em>(Slabakova, 2016) <em type="italic">. </em><em type="italic">Topic </em>jïh <em type="italic">Focus </em>joekoen vihkele gosse soptsestæjja jïh goltelæjja edtjieh raajesem ektiedimmeste guarkedh. </p>
<p>Manne vïenhtem goerehtimmie dan bïjre gujht maahta mijjese orre bïevnesh gïele vejtiestimmien bïjre vedtedh.</p>
<p>Tjoerebe mujhtedh åarjelsaemien gïele ryöknesovveme akte dejstie gïelijste maam maahta jaemedh. Gujht luhpiem nïekedidh båetijen tïjjen jeenebh sijhtieh åarjelsaemien gïelem dotkedh jïh goerehtimmieh tjirrehtidh, dan åvteste mijjieh daarpesjibie vielie gïelen bïjre daejredh dovne grammatihken bïjre, men aaj guktie almetjh soptsestieh. <em type="bold">7.0 Konklusjovne </em></p>
<p>Daejnie tjaaleginie jïh illedahkh goerehtimmesne manne argumenteradamme jïh vuesiehtamme åarjelsaemien soptsestæjjah leah aerpiegïelen soptsestæjjah, jïh dah seamma gïelemaahtoem utnieh goh G1 soptsestæjjah. Manne aaj vuesiehtamme åarjelsaemien G1 aerpiegïelen soptsestæjjah eah jienebelåhkoen gïeleste tsavtseme dan åvteste illedahkh goerehtimmeste vuesiehtieh aerpiegïelen soptsestæjjah raajesh nulle objeektine jååhkesjieh jïh dah maahtoem vuesiehtieh guktie nulle objeekte maahta raajesinie dåemiedidh. Lissine G1 aerpiegïelen soptsestæjjah aaj maahtoem vuesiehtieh gosse daerpies våajnoes pronovmeninie raajesinie utnedh.</p>
<p>G2 soptsestæjjah illedahki tjïrrh vuesiehtieh dah moenedieh gosse edtjieh raajesh nulle objeektine jååhkesjidh. Manne argumenteradamme kaanne dan åvteste soptsestæjjah eah dan gellie raajesh nulle objeektine jååhkesjieh inputen gaavhtan. Manne sovmem G2 soptsestæjjah seapan vaenie raajesh nulle objeektine govleme jïh vuejneme jïh dan gaavhtan eah maahtoem utnieh guktie nulle objeekte maahta dåemiedidh. Lissine illedahkh vuesiehtieh gosse dah edtjieh raajesh nulle objeektine vuarjasjidh, dah utnieh gïerve vuarjasjidh dan åvteste dah tjuerieh maahtoem dej voestes gïelen universelle grammatihkeste veedtjedh juktie raajesh jååhkesjidh jallh eah jååhkesjh. Men manne sovmen jis G2 soptsestæjjah/learoeh lïerehtimmiem åadtjoeh nulle objeekten bïjre dellie dah maehtieh raajesh nulle objeektine bigkedh jïh nuhtjedh. <em type="bold">9.0 Lissiepaehperh </em><em type="bold">9.1. Lissiepaehpere: Raajesh gihtjemegoeresne </em></p>
<p>Daennie raajesisnie subjeekte, nulle objeekte, sijjieadveerbe jïh veerbe. <em type="bold">1. Raajese (9, 17): Manne vadtesem staaresne åasteme. </em></p>
<p>Daennie raajesisnie subjeekte, objeekte, sijjieadveerbe jïh veerbe. <em type="bold">2. Raajese (53, 17): Manne dam staaresne åasteme. </em></p>
<p>Daennie raajesisnie subjeekte, pronominelleobjeekte, sijjieadveerbe jïh veerbe. <em type="bold">3. Raajese (42, 17): Manne staaresne åasteme. </em></p>
<p>Daennie raajesisnie subjeekte, nulle objekte, sijjieadveerbe jïh veerbe <em type="bold">4. Raajese (28, 17): Manne åasteme. </em></p>
<p>Daennie raajesisnie subjeekte, nulle objekte, jïh veerbe <em type="bold">5. Raajese (40, 25): </em><em type="bold">Jååktan manne gærjam aahkese ööstim juktie edtjim gærjam </em><em type="bold">aahkese vedtedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe objeekte, ovryöktesth objeekte jïh veerbe. Daate raajese sjïere dan gaavhtan veerbe vedtedh lea ditransitijve veerbe jïh kreevie dovne ryöktesth objeekte jïh ovryöktesth objeekte juktie raajese edtja grammatihken mietie årrodh. <em type="bold">6. Raajese (47, 25): Jååktan manne gærjam aahkese ööstim juktie edtjim aahkese </em><em type="bold">vedtedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe, nulle objeekte, ovryöktesth objeekte jïh veerbe. <em type="bold">7. Raajese </em>7 <em type="bold">(25): Jååktan manne gærjam aahkese ööstim juktie edtjim gærjam vedtedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe, objeekte, jïh veerbe. Ovryöktesth objeekte raajesistie sleajhteme. <em type="bold">8. Raajese (36, 25): Jååktan manne gærjam aahkese ööstim juktie edtjim dam aahkese </em><em type="bold">vedtedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe, objeekte(pronominelleobjeekte), jïh veerbe. Ovryöktesth objeekte raajesistie sleajhteme. <em type="bold">9. Raajese (55, 25): Jååktan manne gærjam aahkese ööstim juktie edtjim vedtedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe, jïh veerbe. Dovne ryöktesth objeekte jïh ovryöktesth objeekte raajesistie sleajhteme. 7 Daate raajese ajve meatan gyhtjelassevuekesne <em type="italic">Elicited Production Task. </em><em type="bold">10. Raajese (21, 49):...dellie staaloe bearkoem krovhtese bïeji jïh krovhtem reagkan </em><em type="bold">gævnjoesti. </em></p>
<p>Daennie raajesisnie göökte raajesh jïh dennie mubpene raajesisnie objeekte, adveerbe jïh veerbe. Subjeekte raajesistie sleajhteme. <em type="bold">11. Raajese (61, 49): ...dellie staaloe bearkoem krovhtese bïeji jïh dam reagkan </em><em type="bold">gævnjoesti. </em></p>
<p>Daennie raajesisnie göökte raajesh jïh dennie mubpene raajesisnie pronominelle objeekte, adveerbe jïh veerbe. Subjeekte raajesistie sleajhteme. <em type="bold">12. Raajese (45, 49):... dellie staaloe bearkoem krovhtese bïeji jïh reagkan gævnjoesti. </em></p>
<p>Daennie raajesisnie göökte raajesh jïh dennie mubpene raajesisnie, nulle objeekte, adveerbe jïh veerbe. Subjeekte raajesistie sleajhteme. <em type="bold">13. Raajese (34, 49): ... dellie staaloe bearkoem krovhtese bïeji jïh dle staaloe </em><em type="bold">krovhtem reagkan gævnjoesti. </em></p>
<p>Daennie raajesisnie göökte raajesh jïh dennie mubpene raajesisnie subjeekte, objeekte, adveerbe jïh veerbe. <em type="bold">14. Raajese (57, 51): Daanbien Piere edtja sov bïjlem bïssedh jïh Læjsa edtja bïjlem </em><em type="bold">njaamedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe, objeekte jïh veerbe. <em type="bold">15. Raajese (27, 51): Daanbien Piere edtja sov bïjlem bïssedh jïh Læjsa edtja dam </em><em type="bold">njaamedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe, pronominelle objeekte jïh veerbe. <em type="bold">16. Raajese (38, 51): Daanbien Piere edtja sov bïjlem bïssedh jïh Læjsa edtja </em><em type="bold">njaamedh. </em></p>
<p>Daennie raajesisnie göökte raajesh jïh dennie mubpene raajesisnie subjeekte, viehkieveerbe, objeekte jïh veerbe. <em type="bold">17. Raajese </em>8 <em type="bold">(63): Vedtieh bïjlem munnjien. </em></p>
<p>Daate akte stillemeraajese. Raajesisnie veerbe imperatijvehammosne, ryöktesth objeekte jïh ovryöktesth objeekte. Guktie aerebi neebneme veerbe vedtedh dovne ryöktesth objeektem jïh ovryöktesth objeektem kreevie juktie raajese edtja grammatihkeles årrodh. 8 Daate raajese ajve meatan gyhtjelassevuekesne <em type="italic">Elicited Production Task. </em><em type="bold">18. Raajese </em></p>
<p>Daate akte stillemeraajese. Raajesisnie veerbe imperatijvehammosne, ryöktesth objeekte jïh ovryöktesth objeekte sliejhteme. Veerbe vedtedh dovne ryöktesth objeektem jïh ovryöktesth objeektem kreevie juktie raajese edtja grammatihkeles årrodh. <em type="bold">19. Raajese </em>10 <em type="bold">(63): Vedtieh munnjien. </em></p>
<p>Daate akte stillemeraajese. Raajesisnie veerbe imperatijvehammosne, nulle objeekte jïh ovryöktesth objeekte. Veerbe vedtedh dovne ryöktesth objeektem jïh ovryöktesth objeektem kreevie juktie raajese edtja grammatihkeles årrodh <em type="bold">20. Raajese </em>11 <em type="bold">(64): Vedtieh. </em></p>
<p>Daate akte stillemeraajese. Raajesisnie veerbe imperatijvehammosne, nulle objeekte objeekte jïh ovryöktesth objeekte sleajhteme. Veerbe <em type="italic">vedtedh </em>dovne ryöktesth objeektem jïh ovryöktesth objeektem kreevie juktie raajese edtja grammatihkeles årrodh <em type="bold">21. Raajese (32, 30): Manne laejpiem vuebneste veeltim jïh laejpiem buartan bïejim. </em></p>
<p>Daennie raajesisnie göökte raajesh jïh dennie mubpene raajesisnie objeekte, adveerbe jïh veerbe. <em type="bold">22. Raajese (23, 30): Manne laejpiem vuebneste veeltim, jïh dam buartan bïejim. </em></p>
<p>Daennie raajesisnie göökte raajesh jïh dennie mubpene raajesisnie pronominelle objeekte, adveerbe jïh veerbe. <em type="bold">23. Raajese (19, 30): Manne laejpiem vuebneste veeltim jïh buartan bïejim. </em></p>
<p>Daennie raajesisnie göökte raajesh jïh dennie mubpene raajesisnie nulle objeekte, adveerbe jïh veerbe.9 Daate raajese ajve meatan gyhtjelassevuekesne <em type="italic">Elicited Production Task. </em>10 Daate raajese ajve meatan gyhtjelassevuekesne <em type="italic">Elicited Production Task. </em>11 Daate raajese ajve meatan gyhtjelassevuekesne <em type="italic">Elicited Production Task. </em></p>
</body></document>
