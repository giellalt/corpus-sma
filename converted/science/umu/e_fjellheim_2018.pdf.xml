<document xml:lang="sma" id="no_id"><header><title>Bottleneck-hypothesis g2 åarjelsaemien lohkehtimmesne – Baakoej minngiegietjieh haastadihks gosse saemien mubpiengïeline leara</title><genre code="science"/><author><person firstname="Elin" lastname="Fjellheim" sex="f" born="" nationality="NO"/></author><year>2018</year><wordcount>14007</wordcount><conversion_status type="standard"/><availability><license type="standard"/></availability><origFileName>http://www.diva-portal.org/smash/get/diva2:1276620/FULLTEXT01.pdf</origFileName><metadata><uncomplete/></metadata><version>XSLtemplate $Revision: 161400 $; file-specific xsl  Revision; common.xsl  $Revision$; </version></header><body><p>Iktedimmie</p>
<p>Funksjonelle morfologije haastadihks munnjien orreme mubpiengïelen soptsestæjjine.</p>
<p>Lohkehtæjjine leam vueptiestamme learohkh aaj seamma haestemh vuesehteminie gosse funksjonelle morfologijem lierieh jïh utnieh. Daennie mastereksamenetjaalegisnie gihtjem mejtie Bottleneckhypotese, Slabakova:n (2016) mietie, daejtie haestiemidie vaestede mubpiengïelen lohkehtimmesne, gosse saemien veljie morfologije mohte daaroen goh voestesgïele. Daennie tjaalegisnie sïjhtem vuartasjidh guktie mubpiengïelen soptsestæjjah objeektem mïerhkesjieh jïh guktie verbaalem subjeekten mietie sojjehtieh.</p>
<p>Bottleneckhypotese gihtjie mah aelhkie mubpiengïelen lohkehtimmesne jïh mah geerve. Dan gaavhtan gihtjem mejtie aelhkemes subjeekte-verbaale kongruensem darjodh jallh objeektem mïerhkesjidh.</p>
<p>Manne goerehtimmiem dorjeme, guktie pryövem vaastoeh dïsse åadtjodh. Manne mubpiengïelen soptsestæjjah nöörjen jïh sveerjen raedtesne gihtjeme. Dej illeldahkh leah referansedåehkien illeldahki vööste viertiestamme. Referansedåehkesne feadtagïelen soptsestæjjah, gïeh aaj aerpiegïelen soptsestæjjah. Dan gaavhtan vaenie åarjelsaemien soptsestæjjah jïh vaenie åarjelsaemien learohkh skuvline, dle vaenie goerehtimmielïhtsegh aaj sjïdti mov goerehtæmman. Læjhkan goerehtimmien illeldahkh Bottleneckhypotesem dåarjelieh. Stuerebh haestemh lohkehtimmesne jijhtieh gusnie voestesgïele jïh mubpiengïele joekehtedtieh duhtie mubpeste. Vaenebh haestemh jijhtieh gosse vaenie joekehtassh gïeli gaskem. Slabakova (2016) jeahta dle vihkeles dejtie haestiemidie mubpiengïelen lohkehtimmesne gaavnedh, jïh Slabakova juvnehte mijjieh tjiehtebe dej haestemigujmie skuvlesne barkedh jeanatjommes tïjjen.</p>
<p>Goerehtimmiedåehkiej gaskemedtien illeldahkh vuesiehtieh haastadihks objeektem mïerhkesjidh, destie ij gååvnesh daaroengïelesne. Ij badth goerehtimmiedåehkide haastadihks nominatijvem utnedh, dan gaavhtan mahte seammalaakan gåabpaginie gïeline nominatijvem utnedh. Ij leah seamma kreajnas mejtie aelhkebe verbh subjeekti mietie sojjehtidh goh objeekth mïerhkesjidh, jalhts nemhtie aaj muvhtene våajnoes. Montrul (2016) aaj dam illeldahkem dåarjele gosse aerpiegïelen veljie morfologije jïh mubpiengïelen, goh jienebelåhkoegïele, dle vaenie funksjonelle morfologije. Montrul aerpiegïelen soptsestæjjaj haestemh iktedamme, jïh jeahta dle geervebe dam nominaale morfologijem haalvedh enn verbaale morfologijem. Daate goerehtimmie vuesehte referansedåehkie, åarjelsaemien aerpiegïelen soptsestæjjajgujmie, ij badth seamma illeldahkh vuesiehtieh goh jeatjah aerpiegïelen soptsestæjjah veartanisnie. Daan goerehtimmien referansedåehkien illeldahkh feadtagïelen daltesisnie. Daate murreds, kaanna dan åvteste saemien gïele båatsose veadtaldihkie jïh båatsoe vihkeles mijjen jieliemisnie jïh kultuvresne. Men im leah daan bïjre goerehtamme. 1. Aalkoe</p>
<p>Goh mubpiengïelen soptsestæjja jïh lohkehtæjjine maahtam nænnoestidh saemiengïelen funksjonelle morfologije lea haastadihks lïeredh. Saemien jïh daaroen ovmessie gïeledåehkine, jïh destie aaj stoere joekehtassh dej gaskem. Daennie tjaalegisnie sïjhtem vuartasjidh guktie mubpiengïelen learohkh (daehtie raajeste: G2-lïerijh) direkte objeektem mïerhkesjieh jïh guktie subjeekte-verbaale kongruensem haalvah.</p>
<p>Slabakova (2016) jeahta dïhte mij geerve G2-lïerijidie <em type="italic">Bottleneck-hypotesen </em>mietie lïeredh, dle joekehtassem voestes jïh mubpie gïeli (daehtie raajeste: G1- jïh G2-gïeli) funksjonelle morfologijen gaskem. Gosse stoerre joekehtassh gïeli gaskem, dellie vïerrebe dam funksjonelle morfologijem aaj haalvedh. Vuesiehtimmien gaavhtan: (1) </p>
<p>Manne gærja <em type="bold">-m </em>lohk <em type="bold">-i-m </em>. </p>
<p>Ij leah funksjonelle morfemh gååvnesh goh objeekten –m jïh verbaalen –m daaroen gïelesne, dan åvteste aarvadallem daate haastadihks G2-lïerijidie.</p>
<p>Saemien gïelh unnebelåhkoegïelh Nöörjesne, Sveerjesne, Såevmesne jïh Russlaantesne.</p>
<p>Åarjelsaemien akte dejstie luhkie saemien gïelijste, jïh åarjelsaemien nöörjen jïh sveerjen raedtesne. Noerhtesaemien, julevsaemien jïh åarjelsaemien offisielle gïelh Nöörjesne.</p>
<p>Læjhkan barkoes åarjelsaemien nænnoestidh jïh evtiedidh gosse vaenie soptsestæjjah, vaenie gïeleldh faaleldahkh åajvaladtjijste jïh meedijijstie, vaenie barkoesijjieh gusnie åarjelsaemien jienebelåhkoegïele, jïh jeenemes learohkh barre saemien goh mubpiengïelem luhkieh. Båatsoe dïhte vihkielommes jieleme åarjelsaemide dovne aerebe jïh daelie, jïh aaj dïhte vihkielommes gïelesijjie orreme. Daan biejjien dovne maanagïerte jïh skuvle aaj vihkeles sijjieh sjïdteme åarjelsaemien lïeredh.</p>
<p>Learoesoejkesje saemien mubpiengïeline (Learoesoejkesje, Saemiedigkie, 2013) naemhtie dam åejvie-ulmiem saemien gïeline buerkeste: <span type="quote">«Ulmie lea saemien gïelem vaarjelidh, nænnoestehtedh jïh vijriesåbpoe evtiedidh goh akte ållesth govlesadtemevierhtie rïjhkeraasti dåaresth.»</span> Vijriebasse: <span type="quote">«Faage saemien mubpiengïeline edtja nöörjen faagine ektine våaromem bïejedh guktie learohkh sijjen funksjovnelle guektiengïelevoetem evtiedieh, jïh viehkiehtidh guktie fïereguhte learohke daajroeh, skraejriem jïh jearsoesvoetem åådtje saemien govlesadtemegïeline veeljedh.»</span></p>
<p>Daennie tjaalegisnie sïjhtem goerehtidh guktie G2-lïerijh funksjonelle morfologijem vejtiestamme. Learoesoejkesje saemien goh mubpiengïele (Learoesoejkesje, Saemiedigkie, 2013) naemhtie buerkeste guktie lohkehtimmien ulmieh funksjonelle morfologijese jis:  <span type="quote">«jeereldihkie vaerbe- jïh nomensojjehtimmieh nuhtjedh, jïh dah vihkielommes njoelkedassh raajesebigkemisnie»</span> (6. daltesen mænngan)  <span type="quote">«aktine funksjonelle baakoeveahkine jïh hijven gïeleåtnojne soptsestidh, jïh vihkeles krïevenassh gïelehammoen bïjre haalvedh»</span> (9. daltesen mænngan)  <span type="quote">«sjïehteles terminologijem nuhtjedh juktie gïelen hammoem jïh sisvegem buerkiestidh»</span> (9. daltesen mænngan)</p>
<p>Slabakovan (2016) mietie dïhte mij vihkielommes G2-lohkehtimmesne dle gïelen baakoeh jïh dam funksjonelle leksikovnem G2-gïelesne lïeredh. Jeenemes dehtie grammatiske goerkesimmeste lea desnie. Dan gaavhtan vïenhtem dle daerpies jïh hijven dïhte learoesoejkesje aaj tjaatseste funksjonelle morfologije lea vihkeles lïeredh skuvlesne.</p>
<p>Båetije boelhkesne sïjhtem saarnodh guktie leam tjaalegem tseegkeme jïh dan mænngan sïjhtem mov hypotesem jïh hypotesen vïjhte gyhtjelassh åehpiedehtedh.</p>
<p>Tjaalegen tseegkeme</p>
<p>Voestes boelhkesne sïjhtem goerehtimmien hypotesem jïh goerehtimmien vïjhte gyhtjelassh vuesiehtidh. Mubpene boelhkesne sïjhtem tjaalegen duekiem, dej gïeli saemien jïh daaroen joekehtassh jïh teorijen våaromem buerkiestidh jïh lissine guktie G2-lïerije funksjonelle morfologijem mubpene gïeline vejteste. Dan mænngan gåalmadinie boelhkesne, galkem goerehtimmien vuekien bïjre tjaeledh, gïeh meatan jïh guktie leam goerehtimmiem tjïrrehtamme. Njealjadinie boelhkesne dle maerele dah goerehtimmien illeldahkh, dovne sosiolingvistiske jïh saemiengïelen illeldahkh vuesiehtidh, jïh minngemes dennie vïjhtedinie boelhkesne sïjhtem digkiedidh mejtie goerehtimmien hypotese lea teorijen jïh G2-dotkemen mietie. 1.1. Hypotese jïh goerehtimmien gyhtjelassh</p>
<p>Daennie goerehtimmesne galkem goerehtidh mah vaastoeh Bottleneck-hypotese vadta objeektemïerhkesjimmien jïh subjeekte-verbaale kongruensen bïjre gosse G1-gïele daaroen1 jïh G2-gïele åarjelsaemien. Bottleneck-hypotesen mietie im aarvadallh dah G2-lïerijh gelkieh</p>
<p>G1-daltesem jaksedh. Aarvadallem aaj dah G2-lïerijh mah guhkiem saemien gïelem lohkeme buerebh dam morfologijem haalvah enn dah G2-lïerijh mah åeniehkåbpoe lohkeme. Im badth vïenhth G2-lïerijh buerebh jallh seamma illeldahkh åadtjoeh referansedåehkeste. Thornton jïh</p>
<p>Wexler:n (1999) mietie geerve G1-soptsestæjjah medtie 90-99% haalvah gosse grammatiske goerehtimmieh vaestiedieh. Sveeki dah 100% buektiehtieh, dan åvteste eah leah voerpehke abpe tïjjem mearan vaestedeminie. Jis goerehtimmien gyhtjelassh aaj nåake tjïertestamme, dellie G1-soptsestæjjah tjiehtieh assjadalledh jïh toelhkestidh, badth dellie sïejhme dah buerebh goh 60% jïh bijjelen vaestiedieh. Vijriebasse Bottleneck-hypotesen mietie vïenhtem</p>
<p>G2-lïerijh buerielaakan subjeekten nominatijvekasusem haalvah (lïhke 100%), dan gaavhtan</p>
<p>G1-gïelen jïh G2-gïelen subjeekth seamma kasusinie, nominatijve, finidte raajesinie.</p>
<p>Daennie tjaalegisnie galkem goerehtidh mejtie Bottleneck-hypotese vaastoeh mijjide vadta daejtie gyhtjelasside:  Mejtie G2-lïerijh objeekti kasush eensilaakan haalvah  Mejtie G2-lïerijh verbh subjeekti mietie sojjehtieh (subjeekte – verbaale kongruense)  Mejtie aelhkebe verbh subjeekti mietie sojjehtidh enn objeekth mïerhkesjidh  Mejtie daaroengïele saemiengïelem tsavtsa, gusnie dah gïeli funksjonelle morfologije joekehtedtieh duhtie mubpeste  Guktie dah illeldahkh daehtie tjaalegistie aevhkine sjidtieh G2-åarjelsaemien lohkehtimmesne</p>
<p>Åarjelsaemien gïele lea akte dejstie luhkie saemiengïelijste Nöörjesne, Sveerjesne, Såevmesne jïh Russlaantesne. Åarjelsaemien aalkoealmetji gïele jïh feadtagïele dovne Nöörjesne jïh</p>
<p>Sveerjesne. Saemien gïelh unnebelåhkoegïelh sijjen dajvine, jïh destie Montrulen (2016) mietie aaj aerpiegïelh. Åarjelsaemien gïele ij gusnie gih jienebelåhkoegïele, dan gaavhtan gïele aaj geerve tsiehkine. 1 Daaroen gïele lea nöörjen jïh svïenske gïele.</p>
<p>Gosse galka saemien lïeredh goh G1- jallh G2-gïele, dellie stuerebh haestemh jijhtieh enn jis</p>
<p>G1 jallh G2 jienebelåhkoegïele orreme. Montrul (2016) jeahta gosse galka aerpiegïelen sjïere væhtah goerehtidh, dellie tjeahta aaj gïelen statuse seabradahkesne krööhkestidh jis galka goerehtimmien illeldahkh guarkedh.</p>
<p>Boelhkesne 2 galkem daan tjaalegen duekien bïjre tjaeledh. Aalkam buerkiestidh guktie saemien jïh daaroen joekehtedtieh duhtie mubpeste mij maerele daan tjaalegasse. Dan mænngan sïjhtem universelle grammatihkem (daehtie raajeste UG) jïh G2-hypotesh mov tjaalegasse vïedteldidh. 2. Tjaalegen duekie 2.1. Aalkoe</p>
<p>Voestegh sïjhtem dah morfologiske joekehtassh saemien jïh daaroen gaskem buerkiestidh boelhkesne 2.2, mah maerele daan tjaalegasse. Dan mænngan, boelhkesne 2.3.1, sïjhtem tjaalegen teorijevåaromen bïjre tjaeledh goh UG, theta jïh abstrakte kasush, jïh boelhkesne 2.3.2 morfologiske kasush jïh subjeekte-verbaale kongruense åarjelsaemien gïelesne.</p>
<p>Minngemes daennie boelhkesne, 2.4, sïjhtem tjaeledh guktie funksjonelle morfologijem G2-gïeline vejtiestidh G2-dotkemen mietie. 2.2. Saemien – Daaroen, morfologiske joekehtassh dej gaskem</p>
<p>Åarjelsaemien gïele (daehtie raajeste: saemien) nöörjen jïh sveerjen raedtesne åtnasuvvieh.</p>
<p>Daaroen gïele, nöörjen jïh dovne svïenske gïele, aaj seamma raedtine.</p>
<p>Saemiengïele SOV-gïele, mearan daaroengïele SVO. Daaroen gïelesne vaenebh sojjehtimmiegietjieh saemien gïeleste. Gåabpegi gïeli abstrakte kasush, men objeektem ovmessielaakan mïerhkesjieh. Saemien suffiksigujmie mïerhkesjidh, daaroen baakoej gaevnjieruktien mietie (Åfarli jïh Eide, 2003, 2008). Saemien leah gaektsie kasush mah våajnoes, daaroen göökte.2 Saemien aaj minngiegietjieh verbide mah persovnh vuesiehtieh.</p>
<p>Dle golme persovnh fïerhten hammosne singular ( <em type="italic">sg </em>), dual ( <em type="italic">du </em>) jïh plural ( <em type="italic">pl </em>), tjåenghkesne uktsie persovnh. Daaroen raajesinie tjïehtebe persovnem/pronovmenem utnedh, ij leah minngiegietjieh persovni mietie. </p>
<p>Tabelle 2.1 vuelege funksjonelle kategorijh, abstrakte morfologiske væhtah jïh morfosyntaktiske joekehtassh åarjelsaemien jïh daaroen gaskem vuesehte, mah maerele daennie tjaalegisnie. 2 Daaroengïelen substantijvi/nomeni leah nominatijve jïh genitijve, mah leah mïerhkesjamme. Saemiengïelen substantijvi/nomeni aaj nominatijve jïh genitijve, lissine govhte jeatjah kasush mah mïerhkesjamme goh suffiksh. Ij leah saemien tjoele ( <em type="italic">genus </em>), mohte daaroen mah leah göökte jallh golme ( <em type="italic">en, ei, et/ett </em>). </p>
<p>Funksjonelle kategorijh</p>
<p><em type="bold">Abstrakte </em><em type="bold">morfosyntaktiske </em><em type="bold">væhtah </em></p>
<p><em type="bold">G1 – daaroen </em><em type="bold">funksjonelle </em><em type="bold">morfologiske væhtah </em></p>
<p><em type="bold">G2 – åarjelsaemien </em><em type="bold">funksjonelle </em><em type="bold">morfologiske væhtah </em></p>
<p>Nominaale infleksjovne [+/- Kasush]</p>
<p>Eah leah substantijvi våajnoes kasush, v.g. ij objeektem affiksinie mïerhkesjh.</p>
<p>Substantijvi leah våajnoes kasush. Objeekti affiksh leah -m, -h,-ide, -jde jïh -idie.</p>
<p>Verbaale infleksjovne [+/- Tense/finite] [+/- Past] [+/- Agreement] (persovnh, numerush)</p>
<p>Verbi leah tempush.</p>
<p>Eah badth persovni mietie sojjehth, tempusehammojne presens jallh preteritum.</p>
<p>Verbi leah tempush. 9 persovni mietie sojjehtieh, dovne tempusehammojne presens jïh preteritum.</p>
<p>Tabelle 2.1: Funksjonelle morfologiske joekehtassh daaroen jïh åarjelsaemien gaskem; gaskem jeatjah</p>
<p>Magga&amp;Magga (2012) jïh Åfarli jïh Eide (2003, 2008); aaj White:n (2003, 2005) 6.1 tabellen mietie tseegkeme.</p>
<p>Dennie funksjonelle morfologijesne sojjehtimmiemorfemh mah leksikaale morfemidie (baakojde) veadtaldihkie. Funksjonelle morfologije dam grammatiske goerkesimmiem vuesehte aktene gïelesne, v.g. goh tïjje ( <em type="italic">tense </em>), persovnh, numerush, kasush, tjoele ( <em type="italic">gender </em>) j.n.v. Grondin jïh White (1996) jïh jeatjebh buerkiestieh ihke tjïehtebe abstakte væhtah jyötjedehtedh jïh guktie dah væhtah baakojde jijhtieh, guktie dejtie jiehtedh jallh tjaeledh. Eah dah abstrakte morfosyntaktiske væhtah våajnoes, mearan dah morfosyntaktiske væhtah mah gååvnesieh fïerhten gïelesne leah våajnoes. Ij leah universelle grammatihke (UG) maam jiehtieh guktie dah væhtah gelkieh gïeline jijhtedh, dah barre dejnie goh abstrakte hammoeh. </p>
<p>Dan åvteste gellielaaketje gïeli gaskem. Saemien gïelesne v.g. objeekth mïerhkesjieh -m, -h,-ide, -jde jïh -idie, jïh daaroen gïelesne eah objeekth minngiegietjiejgujmie mïerhkesjh.</p>
<p>Vuelege maahta dejtie joekehtasside naemhtie vuesiehtidh: (2) a <em type="bold">Manne </em>gærja- <em type="bold">m </em>lohk- <em type="bold">i </em>- <em type="bold">m </em>. b Jeg leste en bok. </p>
<p>Manne lohkedh.Prt</p>
<p>Art gærja ‘Manne gærjam lohkim.’ (3) a <em type="bold">Datne </em>gærja- <em type="bold">m </em>lohk- <em type="bold">i </em><em type="bold">h </em>. b Du leste en bok. </p>
<p>Datne lohkedh.Prt</p>
<p>Art gærja ‘Datne gærjam lohkih.’ (4) a Piere gærja- <em type="bold">m </em>lohk- <em type="bold">i </em>.’ b Per leste en bok. </p>
<p>Piere lohkedh.Prt</p>
<p>Art gærja ‘Piere gærjam lohki.’</p>
<p>Objeekten minngiegietjie <em type="bold">-m </em>raajesinie (2a) - (4a) akkusatijvem vuesehte. Verben minngiegietjie <em type="bold">-i- </em>hammoem preteritum vuesehte jïh <em type="bold">-m, -h </em>jïh <em type="bold">-i </em>dah voestes golme pronovmenh singularen (aktentaalen). Dah raajesidie aaj baakoegaevnjieruktiem vuesiehtieh, saemiengïelesne SOV raajesinie (2a) - (4a) jïh daaroengïelesne SVO raajesinie (2b) - (4b). </p>
<p>Dan gåhkese leam daaroen jïh saemien gïeli joekehtassh buerkiestamme. Båetije boelhkesne 2.3 sïjhtem tjaalegen teorijen bïjre tjaeledh. 2.3. Teorijen våarome</p>
<p>Daennie boelhkesne galkem voestegh thetan jïh abstrakte kasusen bïjre tjaeledh, mah universelle grammatihkese veadtaldihkie prinsihpi- jïh parameterigujmie daaroen jïh saemien, boelhkesne 2.3.1. Dan mænngan sïjhtem teorijem funksjonelle morfologijen bïjre buerkiestidh jïh vuesiehtidh guktie funksjonelle morfologije saemiengïelesne jæjhta, boelhkesne 2.3.2. <em type="italic">2.3.1. Universelle grammatihke – theta jïh abstrakte kasush </em></p>
<p>Dle damtoes almetjh aktene grammatiske systeemine reakasovveme. Chomsky (1957) daam hypotesem evtiedamme, empirijen mietie. Seamma saaht gïeledåehkieh jïh gusnie gïelh hööltestieh , gaajhki gïeli seamma abstrakte kognitijve struktuvre. Dotkemen mietie gaajhkh gïelh baakojste frasese, jïh frasijstie raajesasse tseegkeme. (Baker 1988, Pinker 1994, Baker 2001, Baker 2010)</p>
<p>Voestes iereste gosse gïelh vierteste dellie maahta nænnoestidh dah joekehtedtieh.</p>
<p>Gïeletjoejh, baakoeh, baakoej gaevnjieruktieh, sojjehtimmiegoerh j.n.v. joekehtedtieh.</p>
<p>Vuesiehtimmien gaavhtan <em type="italic">bïenje </em>(åarjelsaemien), <em type="italic">hund </em>(daaroen), <em type="italic">dog </em>(englaanten gïele), <em type="italic">inu </em>(japanske gïele) seamma dyjrese vuesiehtieh, men ovmessie baakoeh gååvnese dïsse. Men baakoej lea hedtie aaj, dah leah nomenh. Gaajhki gïeli leah baakoedåehkieh goh nomenh jïh verbh. Ij akte gan gïele dej namhtah. Gïeli seamma struktuvre subjeektine, objeektine, verbaaline/predikaatine. </p>
<p>Maana, seamma gusnie veartanisnie byjjene, sneehpeslaakan fuelhkien, sïjten, voengen jïh laanten gïelem/gïelh leara. 3-5 jaepine dïhte maana sov gïelen/gïeli struktuvrh joe iemielaakan lïereme. Jis daate maana jeatjah dajvesne orreme, dellie dan dajven/laanten gïelem lïereme. Jis gïele barre byjreskinie jallh sjïere kultuvrine evtiedamme, dellie eah gïelh guktie gan seamma abstrakte struktuvrem åtneme. Fïerhten gïelen baakoeh, frash jïh raajesh. Ij gåaredh bïhkemdidh daate struktuvre aerpievoeten, kultuvren jallh voengen gaavhtan. Dle barre almetjh mah gïelh utnieh, dejnie struktuvrine.</p>
<p>Joe jaepien 1957 Chomsky aktem hypotesem dïsse vedti, man nomme universelle grammatihke (UG). Hypotesen mietie mijjieh aktene grammatiske systeemine reakasovveme.</p>
<p>Daate systeeme almetji kognitijve systeemine, mijjen aajline. UG-hypotese bïhkemde 3-5 jaepine onne maanah sijjen gïelh sneehpes- jïh iemielaakan lierieh voengijste. Vijriebasse bïhkemde dle gïelh logiske tseegkeme. Dej leah baakoedåehkie, jïh baakojste frasese, jïh frasijste raajesasse tseegkeme. Predikaate, argumenti lissine, subjeektese veadtaldihkie. Ij akte gan gïele predikaaten jïh subjeekten namhtah dan gåhkese leah gaavneme.</p>
<p>UG:n sisnie prinsihph. Seamma prinsihph gaajhkine gïeline gååvnesieh. UG:n sisnie aaj gellie parameeterh, mejstie gïelh veeljieh. Eah gïelh seamma parameteerh veeljh, destie gïelh aaj joekehtedtieh. Naemhtie maehtebe nænnoestidh dah gïelh seammalaakan tseegkeme, læjhkan joekehtedtieh. Daate struktuvre lea UG:n sïjse tjåanghkenamme goh frash jallh X-bar-goerh.</p>
<p>Gaajhkh gïelh X-bar-goeride sjiehtieh empirijen mietie. Men dam goerem maehtebe ovmessielaakan tseegkedh. Destie akte gïele joekehtadta dujstie mubpijste gïelijste.</p>
<p>Jis komplemente åejjie X:n gaarrahbielesne dellie <em type="italic">åejjiefinaalen </em>gïele, jis komplemente åejjie </p>
<p>X:n åelkiesbielesne dellie <em type="italic">åejjie-initiaalen </em>gïele. Daaroengïele <em type="italic">åejjie-initiaalen </em>gïele, dan åvteste raajesekomplemente lea postverbaale. Saemiengïelen våajnoes goh objeekte åejvieverben (V) garrahbielesne, mearan raajesekomplemente tjeahta verben (V) åelkiesbielesne årrodh. Destie aaj jeatjah objeekte maahta leksikaale verben åelkiesbielesne årrodh. Daennie tjaalegisnie galkem åarjelsaemien VP:m åejjiefinaalen gïeline vuartasjidh. </p>
<p>Dan dïehre saemien SOV-gïele jïh daaroen SVO-gïele. Baakoej gaevnjieruktie raajesisnie lea gïeli frasestruktuvrh. Parameeterh baakoej gaevnjieruktieh nænnoestieh.</p>
<p>Göökte jeatjah prinsihph, mah maerele daennie tjaalegisnie, leah thetakriterije jïh abstrakte kasush. Åfarli jïh Eide (2003, 2008) jiehtiejægan dah prinsihph tjiehtieh nomenfrash (NP:h) dåhkasjadtedh. Åfarli jïh Eide (2003, 2008), naemhtie dam thetakriterijem tjïertestægan:  akte argumente galka barre aktem thetaråallem utnedh/åadtjodh  akte thetaråalle galka barre akten argumentese vadtasovvedh</p>
<p>Thetakriterije vihkeles raajesisnie, dan namhtah, raajesen semantiske råallh ismeres sjidtieh jïh raajese ovgrammatiske sjædta. Åfarli jïh Eide (2003, 2008) buerkiestægan fïerhten verben lea thetaviermie mij beavna man gellie argumenth raajesisnie gelkieh årrodh, jïh verbe3 aktem thetaråallem fïere guhten argumentese vadta. Thetaråalle lea semantiske råalle mah sisnjelds jallh bæjngoeh råalle. Sisnjelds thetaråalle verben komplementese jïh bæjngoeh thetaråalle</p>
<p>SpecVP:se vadtasuvvieh.</p>
<p>Dle finidte transitijve verbe mij sisnjelds thetaråallem NP:se (komplementese) vadta VP:sne, jïh bæjngoeh thetaråallem NP:se vadta Spec VP:sne. Gosse dejtie thetaråallide leah vadtasovveme, dellie raajesen nomenfrash nænnoestamme. Vuesiehtimmien gaavhtan raajese (5): (5)</p>
<p>Jeg leste boken.</p>
<p>Manne lohkedh.Prt gærja ‘Manne gærjam lohkim.’</p>
<p>Gåabpaginie gïeline verbe VP:n åejjie, mij thetaråallem sisnjelds komplementese juaka.</p>
<p>Saemien komplemente verben gaarrahbielesne, jïh daaroen komplemente verben åelkiesbielesne. Verbe bæjngoeh thetaråallem NP:se vadta SpecVP:sne gåabpaginie gïeline. 3 Åfarli jïh Eide (2003, 2008) buerkiestægan verbh maehtieh intransitijve, transitijve jïh ditransitijve årrodh. Ij leah intransitijve verbe sisnjelds thetaråallem juekieh, mohte transitijve jïh ditransitijve verbh. Dïhte voestes akte sisnjelds thetaråallem juaka jïh dïhte mubpie göökte.</p>
<p>Vuelege leam daaroen jïh saemien syntaksen D-struktuvrh guvviedamme, mah gïeli hedtieh jïh joekehtassh vuesiehtieh.</p>
<p>Daaroen D-struktuvre:</p>
<p>Saemien D-struktuvre:</p>
<p>Gaajhkh nomenfrash tjiehtieh aaj abstrakte kasush utnedh juktie gåvloes jallh våajnoes sjïdtedh raajesisnie. Destie Åfarli jïh Eide (2003, 2008; White, 2003, 2005) buerkiestieh</p>
<p>Kasusen heerrije lea daerpies:  Juktie nomenem jallh nomenidie raajesisnie jiehtedh/tjïrrehtidh, Kasusen heerrije daerpies</p>
<p>Verbe objeektese/komplementese abstrakte kasusem vadta VP:n sisnie dovne daaroen jïh saemien. Dellie verbe (V) VP:ste jåhta T:se , juktie tempusem åadtjodh jïh V2-parameeterem tjïrrehtidh. Daate daaroen vuekie. Ij badth verbe maehtieh abstrakte kasusem NP:se vedtedh</p>
<p>Spec VP:sne. Juktie abstrakte nominatijvekasusem åadtjodh NP tjeahta Spec VP:ste juhtedh</p>
<p>SpecTP:se T:n baaktoe. Dle barre Tfinidte mij nominatijve kasuse bæjngoeh NP:se vadta.</p>
<p>Vuelege dam daaroen S-struktuvrem guvviedamme.</p>
<p>Daaroen S-struktuvre:</p>
<p>Dan åvteste daaroen gïele kasusemorfemi jïh subjeekte-verbaale kongruensen namhtah, dle dïhte daaroen raajese joe grammatiske sjïdteme: (6)</p>
<p>Jeg leste boken.</p>
<p>Manne lohkedh.Prt gærja ‘Manne gærjam lohkim.’</p>
<p>Ij badth daate nuekies jis sæjhta dam åarjelsaemien raajesem bïhkemdidh. Saemien nominaale jïh verbaale morfologije daerpies, jïh dle annje dah suffiksh baakojde fååtesieh. Sïjhtem dan bïjre tjaeledh båetije boelhkesne. <em type="italic">2.3.2. Morfologiske kasush jïh subjeekte – verbaale kongruense </em></p>
<p>Minngemes boelhkesne tjeelim verbe abstrakte kasusem komplementese VP:n sisnie vadta gåabpaginie gïeline. Daaroen gïelesne verbe (V) VP:ste jåhta, mearan saemiengïelesne verbe (V) VP:sne tjöödtjeste. Saemien, seamma goh daaroen, ij verbe (V) maehtieh abstrakte kasusem NP:se vedtedh SpecVP:sne. Gåabpaginie gïeline subjeekten NP tjeahta SpecVP:ste juhtedh SpecTP:se T:n baaktoe juktie abstrakte nominatijve kasusem åadtjodh T:ste. Objeekte joe abstrakte kasusem åådtjeme. Jis grammatiske galka sjïdtedh dle morfologiske kasush aaj daerpies. Gosse thetakriterije jïh abstrakte heerrije leah tjïrrehtamme, dellie dah persovne- jïh numerusevæhtah bæjngoeh NP:ste åajjan T jieniemdieh. Vuelege dam saemien S-struktuvrem guvviedamme.</p>
<p>Saemien S-struktuvre:</p>
<p>Verbe VP:sne tjöödtjeste saemiengïelesne, ij verbe annje tempusem åådtjeme. Daelie T jïh V aktanieh jïh affiksh verbese juhtieh, jïh destie tïjje, numeruse jïh persovne verbese jijhtieh.</p>
<p>Vuartesjh M-struktuvrem vuelege.</p>
<p>Saemien S-struktuvre (M-struktuvre, Halle och Marantz, 1993; Oltra-Massuet,1999):</p>
<p>Dellie aaj saemien raajese grammatiske sjïdteme: (7)</p>
<p>Manne gærja <em type="bold">-m </em>lohk <em type="bold">-i-m </em>. </p>
<p>Bottleneck-hypotesen mietie daate dïhte mij geerve G2-lïerijidie, objeektem mïerhkesjidh jïh verbe subjeekti mietie sojjehtidh S- jïh M-struktuvrine.</p>
<p>Daennie boelhkesne 2.3 leam UG-teorijen mietie tjaaleme, goh theta, abstrakte jïh morfologiske kasush jïh subjeekte – verbaale kongruense. Båetije boelhkesne 2.4 galkem G2-hypotesi bïjre tjaeledh, mah maerele mov tjaalegasse. 2.4. G2-vejtiestimmie</p>
<p>Daennie boelhkesne aalkam buerkiestidh man dïehre funksjonelle morfologijem haastadihks vejtiestidh, 2.4.1. Dellie sïjhtem vuartasjidh mejtie aelhkebe verbh subjeekti mietie sojjehtidh enn objeekth mïerhkesjidh, 2.4.2. Minngemes daennie boelhkesne dle maerele aerpiegïelen soptsestæjjaj funksjonelle morfologijen bïjre tjaeledh.</p>
<p>G2-gïelem lïeredh lea haastadihks. Ij edtjh barre orre baakoeh lïeredh, tjeahta aaj fonologijem, syntaksem jïh funksjonelle morfologijem haalvedh rïektes konteksti mietie. Saaht guktie G1-gïelem maanabaeleste leara stradtjemen namhtah. Men jis mubpiem gïelem (G2) mænngan jieliemisnie lïeredh dellie stuerebh haestemh. Grañena and Long (2013) buerkiestægan jis maana aalka G2-gïelem lïeredh 6-12 jaepijste, dellie geervebe rïektes fonologijem haalvedh.</p>
<p>Dïhte buerie saernie maam Slabakova (2016) såårne, ihke gåarede dejtie morfosyntaktiske jïh syntaktiske hammojde G2-gïelese hijvenlaakan lïeredh mænngan jieliemisnie. Men dellie tjeahta radtjehke gïeline barkedh jis sæjhta G1-daltesem jaksedh.</p>
<p>Båetije boelhkesne galkem vuartasjidh guktie funksjonelle morfologijem vejtiestidh G2-gïeline jïh aerpiegïeline, jïh mah leah aelhkemes teoriji, hypotesi jïh dotkemen mietie vejtiestidh. <em type="italic">2.4.1 Funksjonelle morfologijem vejtiestidh </em></p>
<p>Borer (1984) jïh mænngan Chomsky (1995) raeriestamme gaajhkh parameeterh jïh grammatiske væhtah funksjonelle morfologijese aktanamme leksikovnen sisnie. Daan åssjalommesen nomme <em type="italic">Borer Chomsky Conjecture </em>(Baker, 2008). Daate aaj <em type="italic">Minimalist </em></p>
<p><em type="italic">Programmen </em>4 mietie, dah joekehtassh gïeli gaskem leksikovnen sisnie gååvnesieh. </p>
<p>Fïerhten gïelesne sjïere funksjonelle morfologije, mij leksikaale morfemidie jïh biehkide veadtaldihkie konteksti mietie. Leksikaale morfeme lea roehtsemorfeme funksjonelle morfemi namhtah, v.g. bæhtroehtse. Såemies gïeli vaenie funksjonelle morfemh jïh jeatjah gïeli veljie morfemijste. Daaroengïele jïh kinan gïele subjeekte-verbaale kongruense fååtesieh, mearan saemien, spanijen jïh tysklaanten gïeli lea subjeekte-verbaale kongruense. Boelhkesne 2.2 vuesiehtim daaroen vaenie nomiaale jïh verbaale infleksjovnh, mearan saemien veljie 4 Chomsky dam <em type="italic">Minimalist Programmem </em>(MP) evtiedi <em type="italic">Government and Binding </em>(GB)-teorijeste jaepine 1990. Chomsky jïjtje gellien aejkien dam generatijve grammatihkem jeatjahtehti jïh bueriemdi jaepijste 1950 jaepide 1990 (Åfarli&amp;Eide, 2003, 2008). Eah badth joekehtassh GB:n jïh MP:n gaskem mov tjaalegem jeatjahtehtieh. infleksjovnh, v.g. goh objeekti-, persovni- jïh numerusi affiksigujmie. Slabakova (2016) tjaala funksjonelle morfologije joekehtassh gïeli gaskem vuesehte, jïh destie vihkeles G2-gïelesne vejtiestidh. Slabakova (2016) naemhtie dam funksjonelle morfologijem buerkeste: 1. Sjïere fonologiske væhtah, mah baakose lissiehtamme goh prefikse, infikse jallh suffikse. Dah vuesiehtieh guktie galka baakoeh reaktoelaakan jiehtedh. 2. Sjïere semantiske/grammatiske væhtah mah grammatiske goerkesimmiem vuesiehtieh, v.g. tïjjem, aspektem, tjoelem jïh kasusem vuesiehtieh. Dah vihkeles jis galka frash jïh raajesh guarkedh. 3. Formelle morfosyntaktiske væhtah, mah nænnoestieh mij dejtie fraside gelkieh juhtedh raajesisnie jïh mij dejtie fraside gelkieh årrodh gusnie tjåadtjoen voestes iereste raajesisnie. </p>
<p>Daennie tjaalegisnie galkem daam mubpiem tsiehkiem (2.) goerehtidh, mij kasusen, persovni, numerusi jïh tïjjen bïjre. Eah dah sjïere semantiske væhtah gååvnesh daaroen G1 jïh destie haastadihks gosse saemien G2:m galka vejtiestidh. Dle vihkeles kasush jïh subjeekte-verbaale kongruensem vïssjeleslaakan lïeredh, dej namhtah ij saemien buajhkoes sjïdth. Slabakova (2016) aaj jeahta dah göökte vihkielommes biehkieh G2-lïeremisnie lingvistiske input jïh G2-lïeriji LAD. LAD lea <em type="italic">Language Acquisition Device </em>, aktene grammatiske systeeme, mejnie gaajhkesh dovnesh evtiedieh reakadimmien mænngan jïh abpe jieliemisnie. G2-lïerijh joe G1-gïelen grammatihkem hijvenlaakan evtiedamme. Ij badth G1-gïelen grammatihke nuekies jis sæjhta G2-gïelem lïeredh. Tjeahta aaj LAD:m evtiedidh G2-gïelen grammatihken mietie. Dle haastadihks dam funksjonelle leksikovnem G2-gïelesne lïeredh. Jis dah joekehtassh gïeli gaskem leah funksjonelle leksikovnen sisnie, dellie G2-lïerijh tjiehtieh dam funksjonelle G2-leksikovnem lïeredh, v.g. dej gïeh daaroen G1 tjiehtieh saemien G2 subjeekte-verbaale kongruensemorfemh lïeredh. Vuesiehtimmien gaavhtan: (8) </p>
<p><em type="bold">Dah </em>Tråantese juht-i- <em type="bold">n </em>. </p>
<p>L2-lïerijh tjiehtieh verbaalem <span type="quote">«juhtedh»</span> subjeekten mietie <span type="quote">«dah»</span> sojjehtidh hammosne preteritum.</p>
<p>Slabakova (2008, 2016) aktem nuhtegs hypotesem dïsse vadta. Dan nomme <em type="italic">Bottleneck- </em><em type="italic">hypothesis </em>. Dan hypotesese aerebe dotkeme, goerehtimmieh jïh dååjrehtimmieh lissiehtamme. </p>
<p>Bottleneck hypotese lea teoretiske morfosyntaksen mietie jïh Slabakova (2016) Bottleneck-hypotesem buerkeste goh boehtele. Boehtele ovmessie gierkijste deavhteme mah leah voestes gïelen grammatihke, maahtetje mubpien gïelen grammatihkeste jïh universelle grammatihke.</p>
<p>Syntaksen, semantihken jïh pragmatihken njoelkedassh aaj boehtelisnie. Gosse boehtele lea tjåadtjoen, dle boehtele mubpien gïelen grammatihkem vuesehte. Gosse edtja mubpiem gïelem nuhtjedh, dellie boehtelem gupmiehtidh pryövoe nuekies boehtelistie mïernjedh.</p>
<p>Boehtelen tjovve, gusnie gaertjemes, lea dïhte funksjonelle morfologije. Funksjonelle morfologijen namhtah ij mubpie gïele buajhkoes sjïdth. Jis mubpiem gïelem jeenje soptseste jïh nuhtjie, dellie boehtelen tjovvem geljede, jis vaenie dellie gaertjemde. Raajese (9) lea funksjonelle morfologijen namhtah. Vuesiehtimmien gaavhtan: (9) *Piere Læjsa dåeriedidh.</p>
<p>Gellielaaketje maehtebe mih dam raajesem (9) guarkedh. Mejtie Piere Læjsam dåerede/dåeredi? Jallh mejtie Læjsa Pierem dåerede/dåeriedi? Fïerhten biejjien dåerede?</p>
<p>Daelie dåeredeminie? j.n.v. Funksjonelle morfologije vihkeles leksikaale roehtsemorfemidie dibrehtidh goerkesæmman.</p>
<p>Bottleneck-hypotesen mietie aaj vihkeles daejredh mah leah aelhkie lïeredh jïh mah geerve</p>
<p>G2-lohkehtimmesne (Slabakova, 2016). Lohkehtimmesne tjïehtebe tjarkebe jïh guhkebe dejnie mejnie haastadihks barkedh G2-gïelesne. Dah mah aelhkie lïeredh namhtah lïerijidie båetieh lohkehtimmesne. Ibie daarpesjh dan guhkiem dejnie gïehtelidh skuvlesne. Daaroen jïh saemien abstrakte kasuse nominatijve seammalaakan subjeektese vadtasåvva finidte raajesisnie. Destie maehtebe aarvadalledh ihke hammoem nominatijve lea aelhkie saemien</p>
<p>G2-lïerijidie vejtiestidh jïh nuhtjedh aaj. Bottleneck-hypotesen mietie funksjonelle morfologije haastadihks. Daennie tjaalegisnie galkem barre gille dejstie haestiemijstie goerehtidh; mejtie goerehtimmielïhtsegh objeektekasush jïh subjeekte-verbaale kongruensem haalvah. Dah våajnoes objeektekasush jïh subjeekte-verbaale kongruense leah funksjonelle morfologije, jïh mijjieh maehtebe aarvadalledh daate haastadihks saemien G2-lïerijidie, dan åvteste daaroengïelesne G1 dah morfologiske væhtah fååtesieh, vuartesjh vielie dan bïjre boelhkesne 2.2. Gellie goerehtimmieh veartenen bïjre vuesiehtieh funksjonelle morfologije haastadihks seamma saaht G2-gïele.</p>
<p>Slabakova (2016) gellie dejstie dotkemen illeldahkijste tjöönghkeme jïh naemhtie Slabakova iktede:  Funksjonelle morfologije joekoen vihkeles goerkesæmman jïh aaj vuesehte guktie akte gïele joekehtadta dujstie mupbijste  G2-gïelen funksjonelle morfologije haastadihks måjhtajidh jïh utnedh G2-lïerijidie  Dan åvteste syntakse universelle, dellie ij geerve G2-gïelen komplekse struktuvrh jïh sisvegem guarkedh jis G2-lïerijh dam funksjonelle morfologijem leah vejtiestamme  Juktie syntaksem jïh goerkesimmiem vejtiestidh, dellie G2-lïerijh tjiehtieh boehteletjovven (Bottleneck:n) baaktoe jaksedh.</p>
<p>Daate empirije aaj vihkeles saemien G2-lïerijidie jïh lohkehtæjjide. Vïenhtem seamma illeldahkh saemien lohkehtimmesne aaj jijhtieh. Bottleneck-hypotese maahta mijjen lohkehtimmien haestemh tjïelkestidh jïh bïhkemdidh.</p>
<p>Akte jeatjah hypotese mij nuhtegs daan goerehtæmman jïh saemien G2-lohkehtæmman lea</p>
<p><em type="italic">Feature Reassembly Hypothesis </em>. Lardiere (2009 a,b) Feature Reassembly hypotesem vïhtesjimmiej mietie tseegki. Dïhte G2-lïerije tjeahta tjïertem orre sjïere formelle væhtijste buajhkedh mij jeatjahlaakan goh G1:n tjïerte sjïere formelle væhtijste. Men ij daate gaajhke. </p>
<p>Jis dah funksjonelle morfemh jeatjahlaakan öörnedamme leksikaale morfemidie (baakojde)</p>
<p>G1-gïelesne goh G2-gïelesne, dellie tjeahta funksjonelle morfemh G2-gïelese re-öörnedidh.</p>
<p>Slabakova (2016) naemhtie buerkeste: <em type="italic">«One of the harderst tasks would be to acquire a </em><em type="italic">mismatch in the exponents of feature.» </em>Vuesiehtimmien gaavhtan: Dïhte akkusatijvevæhta –m gååvnese saemien, men ij daaroen. Dellie tjeahta dam væhtam –m lissiehtidh G2-grammatihkese destie ij gååvnesh G1-grammatihkesne. Ij leah saemien V2-væhta (parameetere), destie tjeahta dam væhtam sliejhtedh G2-grammatihkeste. Jis jæjhta dellie G1-transfere sjædta. Galkem vielie dan bïjre vuelege tjaeledh. Jalhts seamma goerkesimmie fïerhten gïelesne, dle G2-lïerije tjeahta gïelen fonologiske, syntaktiske jïh semantiske formelle væhtah, rïektes kontekstine lïeredh. </p>
<p>Gåabpegh hypotesh Bottleneck jïh Feature Reassembly tjaatsestieh G2-lïerijidie dle vihkielommes dam G2-gïelen funksjonelle leksikovnem vejtiestidh. Gåabpegh hypotesh vïhtesjimmiej mietie tseegkeme jïh evtiedamme. Bottleneck-hypotese dah våajnoes morfologiske væhtah goerehte, mearan Feature Reassembly hypotese gåabpegh våajnoes jïh ij-våajnoes sjïere formelle væhtah goerehte. Mearan Feature Reassembly hypotese lea teoretiske hypotese, Bottleneck-hypotese aaj praktiske hypotese jïh dle lohkehtæmman evtiedamme. Bottleneck-hypotese gihtjie mah lea aelhkie lïeredh jïh mah geerve lïeredh G2-gïelesne. Bottleneck-hypotese Feature Reassemblyhypotesem dåarjele.</p>
<p>Gåabpegh hypotesh, mej bïjre dan gåhkese leam tjaaleme, aaj G1-transferem dåarjelieh.</p>
<p>Gosse funksjonelle morfemh G1-gïeleste G2-gïelese nuhtjie dellie dam G1-transferinie gohtje. Dan åvteste stoere joekehtassh saemien jïh daaroen gaskem, dellie aaj seapan daaroengïele saemiengïelem tsavtsa. Vuesiehtimmien gaavhtan L2-lïerijh hammoem akkusatijve –m direkte objeektese jallh verbeminngiegietjiem –gan åajaldehtieh nahtadidh, destie eah dah minngiegietjieh gååvnesh daaroengïelesne. Akte dejstie hypotesijste maam daan bïjre buerkeste lea <em type="italic">Full Transfer Full Access </em>Hypotese. Schwartz jïh Sprouse (1994, 1996) dam hypotesem naemhtie buerkiestægan; voestes iereste dah lïerijh dam G1-grammatihkem sjïehtesjieh G2-gïelese gosse G2-gïelem lïerijieh. Jis eah buektehth G1-grammatihken mietie sjïehtesjidh dellie UG:se gåhtjoeh, orre parameeterh, funksjonelle kategorijh jïh orre sjïere grammatiske væhtavierhtieh jeatjahlaakan sjïehtesjadtedh. Nemhtie hov orre G2-grammatihkem jiene-jienebe tseegkieh. Dellie G2-input skreejrehte grammatihkem jeatjahtehtedh G2-gïelen mietie. Men muevie mejtie G2-lïerijh G1-daltesem jeksieh. </p>
<p>Jalhts funksjonelle morfoligije fååtesieh, ij leah seamma goh G2-lïerijh eah maehtieh abstrakte morfosyntaktiske væhtah utnedh. Vuartesjh vielie daan bïjre boelhkesne 2.4.1.</p>
<p>Haznedar and Schwartz (1997) jïh Prévost and White (2000a,b) buerkiestieh daate <em type="italic">mapping </em>-dåeriesmoere abstrakte væhtaj jïh våajnoes morfologiske hammoej gaskem. Dej hypotesen nomme <em type="italic">Missing Surface Inflection </em>Hypotese. Dle haastadihks G2-lïerijidie funksjonelle morfemh abstrakte morfosyntaktiske væhtide ektiedidh gosse daerpies. Haznedar, Schwartz, </p>
<p>Prévost jïh White vuesiehtieh G2-lïerijh jeenebe maehtieh enn dah vuesiehtieh, gosse G2-gïelem nahtadieh. G2-lïerijen produksjovne maahta biejjien doekoe jïerene gosse madtjele jallh vearrene gosse sæjloes. Bottleneck-hypotesen mietie Slabakova (2016) vuesehte G2-lïeriji maahtoem boehtelen sisnie, men eah buektehth gaajhkem tjovven tjïrrh veedtjedh; eah eejnegen baakoeh jïh/jallh funksjonelle morfemh dïllesisnie gosse dejtie daarpesjieh. Seapan dle naemhtie gosse saemien G2-lïerijh gelkieh soptsestalledh jïh/jallh tjaeledh aaj. Muvhten aejkien akkusatijvemorfemh jïh subjeekte-verbaale kongruensem åajaldehtieh nahtadidh.</p>
<p>Mijjieh maehtebe nænnoestidh dah morfologiske joekehtassh G1- jïh G2- gïeli gaskem leah geerve lïeredh. Dan åvteste G2-gïelen funksjonelle morfologije lea joekoen vihkeles G2-lohkehtimmesne, sïjhtem aaj vuartasjidh mejtie vïerrebe objeekth mïerhkesjidh enn verbh subjeekti mietie sojjehtidh dennie båetije boelhkesne. <em type="italic">2.4.2 Aelhkebe verbh subjeekti mietie sojjehtidh enn objeekth mïerhkesjidh? </em></p>
<p>Daennie tjaalegisnie leam earna aaj goerehtidh mejtie aelhkebe verbh subjeekti mietie sojjehtidh enn objeekth mïerhkesjidh. Joe 1973 Brown goerehti guktie golme maanah sijjen funksjonelle morfemh englaanten G1-gïelesne evtiedin. Brown evtiedimmiedaltesh dej luvnie gaavni. Dah maanah seamma grammatiske morfemh ( <em type="italic">functor </em>) gaevnjieruktien mietie evtiedin, men eah eevre seamma aaltarisnie dejtie haalvah. Jeatjah dotkijh dejstie illeldahkide skreejresovvin goerehtidh mejtie seammalaakan G2-lïerijidie aaj. </p>
<p>Ahn (2015) goerehti guktie G2-lïerijh englaanten G1-gïeline koreen G2-gïelen kasush vejtiestieh. Koreen gïelen lea veljie morfologije jïh englaanten gïelen vaenie morfologije.</p>
<p>Goerehtimmien illeldahkh vuesiehtieh G2-lïerijh kasusem nominatijve aerebe goh kasusem akkusatijve vejtiestin. Koreen G1-lïerijh seamma goerem vuesiehtieh.</p>
<p>Papadopoulou et al. (2011) aktem stoere goerehtimmiem darjoejin gusnie greken gïele G1 jïh tyrkijen gïele G2. Greken SVO-gïele jïh gïelen vaenie morfologije. Tyrkijen SOV gïele jïh gïelen veljie morfologije. Goerehtimmien lïerehtimmieh lin subjeektem, objeektem, verbaalem iktemearan reaktoelaakan tjaeledh, objeektem mïerhkesjidh jïh verbh subjeekti mietie sojjehtidh. Illeldahkh vuesiehtieh G2-lïerijh buerebh subjeekte-verbaale kongruensem darjoejin enn rïektes objeektekasush mïerhkesjidh. Seamma evtiedimmie gaajhkine dåehkine, dah gïeh aadtjen aalkeme lohkedh (I) 21% jïh 42% buektiehtamme, dah gïeh guhkebe lohkeme (II) 39% jïh 73% buektiehtamme jïh minngemes dah gïeh guhkemes lohkeme (III) 49% jïh 95% buektiehtamme gosse objeekth mïerhkesjidh jïh verbh subjeekti mietie sojjehtidh.</p>
<p>Vuartesjh tabellem 2.2 vuelege.</p>
<p><em type="bold">Tyrkijen gïele G2 </em></p>
<p><em type="bold">II </em></p>
<p><em type="bold">III </em></p>
<p>Akkusatijve-objeekte 21% 39% 49%</p>
<p>S-V-kongruense 42% 73% 95%</p>
<p>Tabelle 2.2. Tabellebïhkedimmie: S = subjeekte; V = verbaale</p>
<p>Dah illeldahkh vuesiehtieh aelhkebe rïektes verbaalen sojjehtimmiem tjïrrehtidh goh objeektem mïerhkesjidh.</p>
<p>Montrul (2016) beavna nominaale morfologije vïerrebe buektiehtidh verbaale morfologijeste aerpiegïelen soptsestæjjide aaj. Båetije boelhkesne 2.4.3 sïjhtem vielie dan bïjre tjaeledh, jïh sïjhtem aaj mov goerehtimmien referansedåehkiem vierhtiedidh aerpiegïelen kontekstesne. <em type="italic">2.4.3. Aerpiegïelen soptsestæjjaj funksjonelle morfologije </em></p>
<p>Aerpiegïelen soptsestæjja lea akte gie guektiengïelen maanabaeleste, gusnie akte dejstie gïelijste unnebelåhkoegïele (Montrul, 2008). Manne Montrulen tjilkemem veeljeme utnedh dan åvteste Valdés:n (2000) tjilkeme barre englaanten gïelen bïjre goh jienebelåhkoegïele.</p>
<p>Jienebelåhkoegïelh jïjtjereerieh jïh unnebelåhkoej gïelh tsevtsieh. Ij leah gåvva rïektes funksjonelle morfologijem baakose buektiehtidh. Montrul (2016) jeahta seamma saaht gïele, seamma goerh jijhtieh aerpiegïeline mej veljie morfologije. Benmamoun, Montrul, jïh</p>
<p>Polinsky (2013a) gihtjieh magkeres åejvieboelhkh grammatihkeste stynkehke jïh magkeres åejvieboelhkh heajjode gosse gïelem lïereminie jïh vaenie input dehtie aerpiegïeleste.</p>
<p>Naemhtems tsiehkie gosse aerpiegïele jeatjah gïeleste guektiengïelen voengesne dïedtelgamme. Benmamoun et al. jiehtieh dle sïejhme aerpiegïelen soptsestæjjah morfologijem sliejhtieh seamma saaht gïele. Muvhten aejkien aaj jïjtjereerijen gïelen struktuvrh nuhtjieh.</p>
<p>Vijriebasse Benmamoun et al. (2013a) jiehtieh dle vïerrebe nominaale morfologijem haalvedh enn verbaale-kongruensem. Aerpiegïelen soptsestæjjah fonologijem bööremes haalvah, jïh dan mænngan syntaksem. Eah badth seamma stynkehke morfologijine jïh semantihkine.</p>
<p>Montrul (2016) lea aerpiegïeli dotkemem iktedamme.</p>
<p>Dïhte njieljie tsiehkieh mah vihkeles daan tjaalegasse neebnie. Måedtieh aerpiegïelen soptsestæjjah: 1. objeektekasusem sliejhtieh 2. vaenebe kasusehammoeh utnieh 3. vuesiehtieh nominaale morfologije vïerrebe haalvedh verbaale morfologijeste 4. gïeh sijjen aerpiegïelem nåekebe haalvah, jeenebe dejstie nominaale jïh verbaale morfologijeste sliejhtieh. Gosse aerpiegïelem haalvah dellie jeenemes reaktoelaakan sjædta.</p>
<p>Daan goerehtimmien referansedåehkien voestes gïele saemien. Saemien aalkoealmetji gïele jïh unnebelåhkoegïele Nöörjesne jïh Sveerjesne. Destie referansedåehkien G1-gïele aerpiegïele. Dellie vihkeles gihtjedh: Mejtie seamma illeldahkh jijhtieh referansedåehkesne goh Montrul et al. sijjen goerehtimmesne gaavneme, v.g. objeektekasusem sleajhta? Jis referansedåehkien illeldahkh G1-daltesem vuesiehtieh dellie daan goerehtimmien referansedåehkie representatijve daan goerehtæmman aaj.</p>
<p><em type="bold">Daelie teoriji jïh hypotesi mietie sïjhtem daan tjaalegen hypotesem tseegkedh: </em></p>
<p>Daaroen gïelesne vaenie våajnoes morfologiske væhtah. Dan gaavhtan, Bottleneck-hypotesen mietie, manne aarvadallem saemien G2-lïerijh gellie suffiksh (v.g. akkusatijvesuffiksh) åajaldehtieh mïerhkesjidh voestes iereste lohkehtimmesne. Gosse guhkebe leah lohkeme dle vïenhtem bueriebadtje suffikside haalvah, jïh minngemes dah gïeh guhkemes gïelem lohkeme jïh saemiestamme, bööremes funksjonelle morfologijem haalvah. Bottleneck-hypotesen mietie im vïenhth dah G2-lïerijh seamma morfologiske daltesem jaksh goh referansedåehkie.</p>
<p>Vïenhtem referansedåehkie jeenebe objeekth mïerhkesje jïh aaj buerebe verbh subjeekti mietie haalva. Minngemes aarvadallem Montrulen (2016) mietie objeekte dle vïerrebe mïerhkesjidh enn verbh subjeekti mietie sojjehtidh. Vihkeles aaj gihtjedh Bottleneck-hypotesen mietie, mah leah aelhkemes jïh geervemes destie mestie leam goerehtamme.</p>
<p>Daelie manne tjaalegen duekiem buerkiestamme; teorijen våaromem, mubpiengïelen hypotesh jïh dotkemem, mah maerele mov tjaalegem buerkiestidh. Båetije boelhkesne 3 sïjhtem goerehtimmien vuekien bïjre tjaeledh. 3. Goerehtimmien vuekie</p>
<p>Daennie boelhkesne galkem goerehtimmievuekiem buerkiestidh. Uktsie goerehtimmielïhtsegh meatan jïh göökte lïhtsegh dennie referansedåehkesne. Dah lïhtsegh sosiolingvistiske goerehtimmiem darjoejin aerebe goh saemiengïelen göökte goerehtimmieboelhkh (daehtie raajeste: lïerehtimmieh) vaestiedin. Guktie goerehtimmiem dorjeme jïh tjïrrehtamme leam boelhkesne 3.2 tjaaleme. Vijriebasse sïjhtem vuesiehtidh guktie illeldahkh ryöknedamme boelhkesne 3.3, jïh guktie etihken bïjre goerehtimmesne ussjedamme boelhkesne 3.3. 3.1. Goerehtimmien lïhtsegh</p>
<p>Bottleneck-hypotesen mietie (Slabakova, 2016) aarvadallem dah goerehtimmielïhtsegh mah guhkemes saemien gïelem lohkeme minngiegietjieh, dam funksjonelle morfologijem, bööremes haalvah. Dah objeekti jïh verbi minngiegietjiejgujmie guhkemes gïehtelamme.</p>
<p>Manne lïhtsegh bööredim mah guhkiem skuvlesne saemien lohkeme, jïh lïhtsegh mah åeniehkåbpoe lohkeme. Bööredim aaj goerehtimmielïhtsegh mah vaenebh tæjmoeh våhkosne åtneme. Gaajhkh lïhtsegh mejtie goerehtæmman bööredim, saemien goh G2-gïelem skuvlesne utnin. Gosse maana njieljie jaepieh jallh båarasåbpoe jïh orre gïelem leara, dellie G2-gïelem leara. Daate akte lingvistiske definisjovne. Bryman:n (2011) mietie manne lïhtsegh saemien byjreskistie veeljim. Ij gåaredh barre gie akt naemhtems goerehtæmman bööredh, dan gavhtan vaenie saemien soptsestæjjah Nöörjesne jïh Sveerjesne.</p>
<p>Idtjim hïnnh dohkh diekie vuelkedh lïhtsegigujmie soptsestidh. E-påastem seedtim 25 lïhtsegidie nöörjen jïh sveerjen raedtesne. Dah bïevnesh goerehtimmien bïjre, svaalhtesem jïh baahtsemebaakoeh Moodelasse åadtjoejin nöörjengïelesne. Medtie göökte våhkoeh mænngan aaj SMS seedtim dejtie giejtie mobijlenummerh utnim. 25 lïhtsegijstie 10 vaestiedin. Men akte dejstie idtji gaajhkem dennie voestes lïerehtimmesne jallh mubpiem lïerehtimmiem vaestedh. Dan gaavhtan dam lïhtsegem goerehtimmeste sleejhtim.</p>
<p>G2-goerehtimmine sïejhme lïhtsegidie golme dåehkide juekedh. Dah gïeh aadtjen aalkeme gïelem lohkedh ( <em type="italic">beginner </em>), dah gïeh guhkebe lohkeme ( <em type="italic">intermediate </em>) jïh dah gïeh (mahte) gïelem haalvah ( <em type="italic">advanced </em>). Idtjim manne lïhtsegidie lïerehtimmieh åvtelbodti vedtieh, guktie meehtim dåehkide naemhtie veesmedh. Veeljim vuartasjidh man gellie jaepieh dah saemien lohkeme jïh mejtie saemien dej lohkehtimmiegïele måedtine faagine. Destie dejtie dåehkide tseegkim:  Voestes dåehkie (GD 1). Dah 10 -13 jaepiej gaskem saemien lohkeme. Jïh saemien dej lohkehtimmiegïele måedtine faagine. Golme lïhtsegh gåabpagidie lïerehtimmide vaestiedin.  Mubpie dåehkie (GD 2). Dah 8-13 jaepiej gaskem saemien goh faagem lohkeme, men eah saemien lohkehtimmiegïeline åtneme. Vïjhte lïhtsegh vaestiedin. Golme lïhtsegh gåabpagidie lïerehtimmide vaestiedin, jïh göökte barre dam voestes lïerehtimmiem.  Gåalmede dåehkie (GD 3). Dah unnebe goh 5 jaepieh saemien lohkeme. Akte lïhtsege gåabpagidie lïerehtimmide vaestiedi. Im vïenhth daate dåehkie lea representatijve, dan åvteste barre akte lïhtsege. Men nov gujht maam akt vuesehte. </p>
<p>Gaajhkesh dejstie uktsie lïhtsegistie aaj sosiolingvistiske goerehtimmiem vaestiedin.</p>
<p>Njieljie ietniengïelen soptsestæjjah bööredim refereansedåahkan. Golme dejstie sïjhtin dåeriedidh, men barre göökte goerehtimmiem vaestiedigan. Naemhtems goerehtimmine sïejhme aktengïelen soptsestæjjah utnedh. Men jallan gååvnese aalkoealmetjh mah barre aktem gïelem maehtieh. Dah unnemes göökte gïelh maehtieh, sijjen ietniengïelem jïh jienebelåhkoegïelem. Destie göökte ietniengïelen soptsestæjjah daennie goerehtimmesne mah bijjelen 60 jaepieh. Dah maanabaeleste saemiestamme jïh daelie aaj saemien dej fïerhten biejjien gïele. Dan åvteste saemien unnebelåhkoegïele Nöörjesne jïh Sveerjesne, saemien aaj referansedåehkien aerpiegïele. Montrul (2016) beavna dle stuerebh joekehtassh aerpiegïelen soptsestæjjaj gaskem enn jienebelåhkoegïelen soptsestæjjaj gaskem, dan gaavhtan unnebelåhkoegïele ij dan våajnoes seabradahkesne. Dellie leam goerehtimmiedåehkide åehpiedahteme. Daelie sïjhtem tjaeledh guktie goerehtamme. 3.2. Guktie goerehtimmiem tjïrrehtamme</p>
<p>Funksjonelle morfologije våajnoes baakojne goh prefikse, infikse jallh suffikse, jïh destie maahta goerehtimmiem darjodh. Maahta soptsestimmeste jallh lïerehtimmeste vuartasjidh mejtie goerehtimmielïhtsegh morfologijem dåhkasjieh, (Slabakova, 2016). Dle barkoes soptsestimmiem joekehtidh gosse åenehks bodtem daan goerehtimmiebarkose. Dan åvteste lïerehtimmieh veeljim gïelen goerehtæmman. Ij sïejhme lïerehtimmieh jallh sïejhme mïetestimmieh åarjelsaemien gïelesne gååvnesh. Dellie Montrul (2016:186) jeahta hijven lïerehtimmieh <em type="italic">clozetestine </em>jallh <em type="italic">C-testine </em>darjodh. Dah lïerehtimmieh stinkes jïh gåarede dejtie radtjoeslaakan tjïrrehtidh. Daan goerehtæmman lïhtsegh gelkieh funksjonelle morfologiske væhtah veeljedh jïh tjaeledh. Dannasinie hijven clozetestem jïh produksjovnelïerehtimmiem utnedh. </p>
<p>Voestegh sïjhtem soptsestidh guktie manne goerehtimmiem hammoedamme, jïh dan mænngan guktie leam illeldahkem ryöknedamme. <em type="italic">3.2.1 Guktie goerehtimmiem hammoedamme </em></p>
<p>Gosse sïejhme lïerehtimmieh jïh mïetestimmieh eah saemiengïelesne gååvnesh, tjïehtim jïjtje daejtie lïerehtimmide darjodh. Goerehtimmien göökte åejvieboelhkh: 1. Sosiolingvistiske goerehtimmie 2. Saemiengïelen goerehtimmie a. Lïerehtimmie 1: Clozeteste b. Lïerehtimmie 2: Produksjovnelïerehtimmie</p>
<p>Gåabpagidie goerehtimmide MoodleCloudese darjoejim. MoodleCloud lea learoevierhtieprogramme gaskeviermesne. Ij naan gaervies programme gååvnesh</p>
<p>Moodelisnie, badth gåarede jïjtsh lïerehtimmieh dennie gaskeviermiesijjine darjodh. 3.2.1.1 Sosiolingvistiske goerehtimmie</p>
<p>Dam sosiolingvistiske goerehtimmiem darjoejim Sunyoung:n (2009) vuekien mietie. Dennie goerehtimmesne lea naemhtems gyhtjelassh: man båeries, mejtie nyjsenæjja jallh gaarmanæjja, mah gïelh leah lïereminie/lïereme, mij gïelide G1, G2 j.n.v. Vuartesjh lissietjaalegem, appendix 1.</p>
<p>Montrul (2016) aerpiegïelen dotkije, tjaatseste man vihkeles daejredh guktie aerpiegïelesoptsestæjjaj gïeletsiehkieh leah. Eah illeldahkh jallh joekehtimmieh hijven sjidtieh jis ibie dej gïeletsiehkieh krööhkesth. Vïenhtem seamma vihkeles gosse aerpiegïelem G2 goerehtidh.</p>
<p>Stoere joekehtasse mah maehteles G2-lïerijh åarjelsaemien, dan åvteste åarjelsaemien unnebelåhkoegïele Nöörjesne jïh Sveerjesne. Jeanatjommes eah gåetesne gïelem utnieh, eah gaajhkesh maehtieh gïelem skuvlesne lohkedh, vaenie lohkehtæjjah j.n.v. Dan gaavhtan vihkeles munnjien aaj sosiolingivstiske goerehtimmiem darjodh. Goerehtimmielïhtsegh tjiehtieh voestegh aktem enketem vaestiedidh, jïh gaajhkesh dam darjoejin. 3.2.1.2 Saemien gïelen goerehtimmie</p>
<p>Maam leam aerebe tjaaleme, göökte lïerehtimmide darjoejim daan goerehtæmman. Vuelege sïjhtem dejtie buerkiestidh.</p>
<p>Lïerehtimmie 1: Clozetest</p>
<p>Maahta clozetestem gellie vuekine darjodh. Vuesiehtimmien gaavhtan maahta fïerhten tjïjhtjeden baakoe lïerehtimmeste sliejhtedh, jallh veeljedh mah baakoeh galka sliejhtedh. Dah lïhtsegh gelkieh sjïehteles baakoeh dievhtedh. Vaastoeh maehtieh aaj <em type="italic">multiple choice </em>årrodh. </p>
<p>Seamma saaht dah lïhtsegh åadtjoeh baakojde dievhtedh konteksten mietie. Manne lïerehtimmiem Bylund, Abrahamsson, Hyltenstam (2012) jïh Sunyoung:n (2009) mietie hammoedamme. Bylund, Abrahamsson, Hyltenstam clozetestem 42 gåaroes gïerigujmie darjoejin, gusnie baakoeh galkin kontekstese sjïehtedh. G1-soptsestæjjah clozetestide staeriemdin. Dan mænngan rïektes grammatiske jïh semantiske vaastoeh fïerhten gåaroes gïerese gaavnin. Lïhtsegi vaastoeh dej mietie vierhtiedin. Eah krööhkesth mejtie lïhtsegh båajhtode baakoehtamme.</p>
<p>Mov lïerehtimmesne 1 multiple choisem veeljim, jïh baajim dah lïhtsegh njieljie baakoehammojste veeljedh. Baakoeh mah lïerehtimmeste 1 sleajhteme:  17 direkte objeekth (objeekte-NP:h akkusatijvesuffiksi- jïh nominatijven pluraalesuffiksigujmie)  19 subjeekth – verbaalh (kongruense)  18 distraktovrh</p>
<p>Distraktovrinie aaj nominatijvh jïh infinitijvh veeljim, sïjhtim vuejnedh mejtie lïhtsegh dejtie objeekti sijjeste veeljin.</p>
<p>Lïerehtimmien bïhkedimmie naemhtie:</p>
<p>Lohkh soptsesem eensilaakan mearan vaestedeminie. Diedtieh njoelem jïh veeljh dah baakoeh mah jiehtiegasse bööremes sjiehtieh. Vuelege vuesiehtimmie Moodelistie:</p>
<p>Vïenhtem daam goerehtimmievuekiem hijven utnedh gosse goerehtimmie gaskeviermesne.</p>
<p>Dah lïhtsegh gelkieh baakoem rïektes suffiksine veeljedh, njieljie baakoehammojste.</p>
<p>Vuesiehtimmien gaavhtan: (10) -Laara, veedtjh munnjien _______ [tjaetsieh, tjaetsie, tjaetsiem, tjaatsan] rööpses _______ [bæhtose, bæhtoe, bæhtoem, bæhtoeh].</p>
<p>Eah daarpesjh tjaeledh daennie lïerehtimmesne. Dah tjiehtieh hammojde veeljedh konteksti mietie. Abpe daam lïerehtimmiem leam 5 unnebe boelhkide juakeme. Gosse lïhtsegh fïerhten lïerehtimmieboelhkem vaestiedamme idtjin maehtieh bååstede diedtedh lïerehtimmine, vaastoeh jeatjahtehtedh. Lïerehtimmie 1 leam lissiehtamme. Vuartesjh lissietjaalegem, appendix 2.</p>
<p>Lïerehtimmie 2: Produksjovnelïerehtimmie</p>
<p>Dïhte produksjovnelïerehtimmie Goad jïh White (2006), Montrul (2016) jïh Slabakovan (2016) mietie tseegkeme. Goad and White (2006) toelhkestimmielïerehtimmiem jïh produksjovnelïerehtimmiem öörnigan. Voestegh dah lïhtsegh tjïehtin tïjjem presens jallh preteritum veeljedh tïjjeadverbijali mietie. Dan mænngan galkin aktem sjiehteles raajesem (akte gööktijste) veeljedh tïjjen mietie. Slabakova (2016) mannem aaj skreejrehti daam produksjovnelïerehtimmiem naemhtie evtiedidh. Tjeelim gaajhkh baakoeh mah lïhtsegh gelkieh gaevnjieruktien mietie utnedh. Tïjjeadverbijalh tïjjem vuesiehtin, mejtie presens jallh preteritum. Jis dah nomenh aerebe kontekstesne neebneme, dellie galkin definijte hammojde utnedh. (Slabakova, 2016 jïh Kroik, 2016).</p>
<p>Daennie mubpene lïerehtimmesne goerehtimmielïhtsegh tjïehtin tjaeledh, mohte lïerehtimmesne 1. Lïerehtimmien bïhkedimmie naemhtie:</p>
<p>Nuhtjh baakoeh daagkoe vuelege. Tjaelieh rïektes minngiegietjieh baakojde, guktie jiehtege reaktoe sjædta. Provhkh baakojde guktie gaevnjieruktien mietie tjaaleme. Vuelege vuesiehtimmieh Moodelistie jïh vaastoeh (11) jïh (12): (11)</p>
<p>Minngemes våhkoen månnoeh Læjsah staarese vöölkimen. (12)</p>
<p>Jååktan aehtjie tjoevtenjidie Piereste åadtjoeji.</p>
<p>Vïenhtem daate lïerehtimmie hijven daan goerehtæmman. Dah lïhtsegh slyöhpoeh ussjedidh man bïjre tjaeledh, dah gelkieh barre raajesem darjodh baakojste mejtie åådtjeme. Men tjïehtin rïektes morfologijem tjaeledh guktie rïektes raajesem åadtjodh.</p>
<p>Dejtie lïhtsegidie skreejrehtim vaestiedidh viehkien namhtah, jïh dam baakoem jïh dah minngiegietjieh veeljedh maam voestegh vïenhtin reaktoe. Akte referansedåehkeste dejtie lïerehtimmide voestegh darjoeji. Dïhte munnjien bååstede bievnieji maam tjïehtim bueriemdehtedh aerebe goh dejtie jeatjabidie seedtim.</p>
<p>Aerebe goh lïerehtimmide darjoejim, tjïehtim ussjedidh guktie dejtie hammoedidh. Stoere joekehtasse man maehteles åarjelsaemien G2-lïerijh. Dah gïeh saemien unnebe goh 5 jaepieh lohkeme gelkieh aaj buektiehtidh maam vaestiedidh. Dan åvteste multiple chociem veeljim darjodh. Aelhkebe baakojste veeljedh enn jïjtje tjaeledh. Men sïjhtem aaj haastadihks lïerehtimmiem darjodh dejtie gïeh væjkalåbpoe. Destie lïerehtimmie 2 geervebe lïerehtimmeste 1. Gosse lïhtsegh fïerhten boelhketjem vaestiedamme idtjin maehtieh bååstede diedtedh lïerehtimmine, vaastoeh jeatjahtehtedh. Vuartesjh lissietjaalegem, appendix 2. <em type="italic">3.2.2 Guktie illeldahkh ryöknedidh </em></p>
<p>Daennie goerehtimmesne sïjhtem <em type="italic">Bilingual Syntax Measurem </em>(BSM) utnedh gosse illeldahkh ryöknedidh. BSM lea akte vuekie mij lïhtsegem skreejrie funksjonelle morfologijem utnedh jïh BSM:n viehkine aaj vierhtiedidh guktie lïhtsege dam funksjonelle morfologijem nuhtjie konteksten mietie. BSM taaline jïh prosentine vuesehte. Dah taalh jïh prosenth rïektes goerehtimmiedåehkiej illeldahkh vuesiehtieh. Jis dah govhte rïektes morfemh luhkijste leah buektiehtamme dellie 60% buektiehtamme. Jis 60% buektiehtamme dellie goerehtimmielïhtsegh aaj vuesiehtieh dam morfemem jallh dah morfemh vejtiestamme, dan åvteste bijjelen moenedimmiedaltese mij 50% (Slabakova, 2016). Men ij leah daate illeldahke </p>
<p>G1-daltese, mij daamtaj 90-99% gaskem (Thornton jïh Wexler, 1999).</p>
<p>Men muevie mejtie goerehtimmielïhtsegh buektiehtieh gaajhkh morfemh reaktoelaakan utnedh. Kaanna aaj goerehtimmielïhtsegh morfemh utnieh gåessie eah edtjh dejtie utnedh.</p>
<p>Dellie ij morfemeåtnoe vïssjeleslaakan sjïdth. Stauble (1984) dam BSM:m evtiedamme jïh dejtie morfemidie, v.g. 3, mah fer jeenem nuhtjeme nebnijasse lissiehtamme. Jis 60% (6/10) reaktoelaakan dorjeme, dellie aaj golme vielie nebnijasse (6/13). Destie illeldahke 46% sjædta, ij 60%. Manne aaj dam vierhtiedamme boelhkesne 4.2.1.2. Minngemes daennie boelhkesne sïjhtem tjaeledh guktie etihkem vierhtiedidh. 3.3. Guktie etihkem vierhtiedidh</p>
<p>Dïhte åarjelsaemien dajve lea vijries, men eah badth dan gellie saemieh dennie dajvesne jïh gellie damtesedtieh. Dannasinie gaajh vihkeles goerehtimmiem darjodh guktie ij gåaredh damtijidh dejtie gïeh meatan orreme. Manne dam digitaale learoeprogrammem Moodle utnim.</p>
<p>Idtji gåaredh nommide vöörhkedh programmesne. Dan åvteste tjïehtim fiktive nommh (v.g.</p>
<p>Gtrf Ed) lïhtsegidie vedtedh. Gosse daate tjaalege riejries jïh mastereksaamene lea dåhkasjadteme, dellie e-påastelæstoem dej fiktijve nommigujmie eerjem. Gaajhkh goerehtimmielïhtsegh tjiehtieh unnemes 18 jaepieh årrodh, jïh gaajhkesh daennie goerehtimmesne leah båarasåbpoe.</p>
<p>Gåalmadinie boelhkesne manne goerehtimmievuekien bïjre tjaaleme, referansedåehkiem jïh goerehtimmiedåehkide åehpiedahteme, jïh minngemes guktie leam goerehtimmiem hammoedamme jïh tjïrrehtamme. Båetije boelhkesne 4 sïjhtem goerehtimmien illeldahkh vuesiehtidh. 4. Goerehtimmien illeldahkh</p>
<p>Daennie boelhkesne galkem referansedåehkien soptsestæjjah jïh goerehtimmielïhtsegh åehpiedehtedh jïh dej gïeli bïjre saarnodh dovne gåetesne jïh skuvlesne. Dan mænngan galkem dah illeldahkh vuesiehtidh. Aerebe goh saemiengïelen goerehtimmiem vuesiehtidh, sïjhtem sosiolingvistiske goerehtimmine aelkedh. 4.1. Sosiolingivstiske goerehtimmie</p>
<p>Juktie saemiengïelen goerehtimmien illeldahkh toelhkestidh, dle vihkeles sosiolingvistiske goerehtimmiem aaj darjodh jïh utnedh gosse toelhkestidh. Manne referansedåehkien sosiolingvistiske illeldahkigujmie aalkam. <em type="italic">4.1.1. Referansedåehkien bïjre </em></p>
<p>Göökte ietniengïelen soptsestæjjah daennie referansedåehkesne, mah bijjelen 60 jaepieh.</p>
<p>Gåabpaginie saemiengïeline byjjenigan jïh gåabpegh jeenemes saemiestigan eannan skuvlesne eelkigan. Idtjigan åarjelsaemien lohkehtimmiem skuvlesne utnieh faagine. Akte dejstie saemien goh lohkehtimmiegïelem åadtjoeji dejnie voestes skuvlejaepine. Akte referansedåehkeste jeahta vielie saemiesti aerebe goh maana, jïh vielie daaroste goh geerve.</p>
<p>Dïhte mubpie beavna ij naan joekehtasse/ij mujhtieh. Daelie gåabpegh fïerhten biejjien saemiestægan måedtine almetjigujmie, jïh fïerhten biejjien jeenemes tsiehkine daaroestægan. <em type="italic">4.1.2. Goerehtimmiedåehkien bïjre </em></p>
<p>Luhkie goerehtimmielïhtsegh goerehtimmiem vaestiedamme. Akte lïhtsege leam goerehtimmeste sleajhteme, dan gaavhtan unnebe goh 50% lij vaestiedamme. Uktsie goerehtimmielïhtsegh minngemes sjïdtin, dejstie govhte nyjsenæjjah jïh golme gaarmanæjjah.</p>
<p>Jeanatjommes 18 jïh 30 jaepiej gaskem, jïh akte bijjelen 60 jaepieh. Dah lïhtsegh nöörjen jïh sveerjen raedteste. <em type="italic">4.1.3. Saemien gïele gåetesne </em></p>
<p>Golme goerehtimmielïhtsegh saemien gïeline gåetesne byjjenin, jïh vïjhte muvhten aejkien.</p>
<p>Akte idtji saemien gïeline byjjenh. Jeenemes jeatjabinie laahkojne (n=6), tjidtjine (n=5), aehtjine (n=4) jïh nuerebh åerpenigujmie (=4) soptsestieh/soptsestin. Vaenemes aahkine (=3) jïh aajjine (=1). Akte lïhtsege ij/idtji guhtegh soptsesth. Idtjin gïeh gan barre saemesth gåetesne. Gaajhkesh (n=9) vaestiedamme jeenemes daaroestin eannan skuvlesne eelkin, mearan referansedåehkien soptsestæjjah jeenem/jeenemes saemiestin maanabaelesne. <em type="italic">4.1.4. Saemien gïele skuvlesne </em></p>
<p>Vïjhte goerehtimmielïhtsegh saemien lohkehtimmiegïeline muvhtine faagine utnin maadthskuvlesne. Gööktesh daejstie vaenebh tæjmoeh/jaepieh enn dah jeatjah golmesh. Akte muvhtine faagine saemien lohkehtimmiegïeline dah voestes skuvlejaepine. Golme lïhtsegh idtjin saemien lohkehtimmiegïeline utnieh. Gaaktsesh daejstie saemien lohkehtimmiem skuvlesne utnin. Barre akte goerehtimmielïhtsege idtji saemien gïelem utnieh maadthskuvlesne. Govhte lïhtsegh 10 - 13 jaepiej gaskem saemien skuvlesne lohkeme. Akte lïhtsege 9-10 jaepieh lohkeme, jïh akte 8-9 jaepieh lohkeme. Dah goerehtimmielïhtsegh jeenebe saemien utnin referansedåehkeste skuvletïjjesne. <em type="italic">4.1.5. Saemien gïeleåtnoe aerebe jïh daan biejjien </em></p>
<p>Njieljie goerehtimmielïhtsegh jiehtieh vielie daelie enn aerebe goh maanah saemiestieh.</p>
<p>Gööktesh daejstie jiehtiejægan ij naan joekehtasse maanabaeleste. Golmesh daejstie vielie aerebe goh maanah saemiestin. Vuartesjh aaj tabellem 4.2. Akte referansedåehkeste jeahta vielie saemiesti maanabaelesne, jïh akte jeahta ij naan joekehtasse/ij mujhtieh. Akte goerehtimmielïhtsege vaestede måedtine almetjigujmie fïerhten biejjien saemeste. Jeenemes (n=6) fïerhten våhkoen måedtine almetjigujmie saemiestieh. Dah göökte minngemes muvhten aejkien saemiestægan. Referansedåehkien soptsestæjjah bievnieh dah saemiestieh fïerhten biejjien måedtine almetjigujmie.</p>
<p>Dah goerehtimmielïhtsegh galkin aaj jïjtse saemien gïelem vierhtiedidh dovne njaalmeldh jïh tjaaleldh. Golmesh daejstie jiehtieh aelhkieslaakan aarkebiejjien jielemen bïjre soptsestidh, akte soptseste dle tuhtjie muvhtene geerve baakoeh måjhtajidh gosse dejtie daarpesje.</p>
<p>Njealjesh daejstie maehtieh naa hijven soptsestidh, men tuhtjieh barkoes soptsestalledh. Akte lïhtsege maam guarka, men soptsestallemisnie daaroste. Akte lïhtsege jeahta dïhte maahta lohkedh jïh tjaeledh heaptoen namhtah. Jeenemes (n=5) jiehtieh dah maehtieh naa aelhkieslaakan lohkedh jïh tjaeledh. Akte jeahta dïhte maahta lohkedh men ij tjaelieh jis ij daerpies. Minngemes göökte jiehtiejægan gælpoehtægan gosse lohkeminie. Eakan maam tjaelieh. Vuartesjh tabellem 4.1 vuelege.</p>
<p>Tabelle 4.1 Guktie jïjtjedh gïelem vierhtedh? (n=9)</p>
<p>Goh ietniengïele</p>
<p>Hijvenlaakan, daamhtaj heaptoen namhtah</p>
<p>Hijvenlaakan, men muvhten aejkien geerve</p>
<p>Naa hijven, men barkoes</p>
<p>Maam guarkam, im saemesth/ tjaelieh</p>
<p>Njaalmeldh 0 3 1 4 1</p>
<p>Tjaaleldh 0 1 5 1 2 <em type="italic">4.1.6. Daaroen gïeleåtnoe aerebe jïh daan biejjien </em></p>
<p>Gaajhkesh goerehtimmiedåehkesne (n=9) jiehtieh jeenebe daaroestin enn saemiestin eannan skuvlesne eelkin. Goerehtimmielïhtsegh gaajhkesigujmie fuelhkine aaj daaroestin. Gööktesh daejstie vaestiedægan daaroestigan vielie aerebe goh maanah. Golmesh daejstie daaroestieh vielie daelie goh geerve, jïh njealjesh daejstie vaestiedieh ij naan joekehtasse dej gïeli gaskem.</p>
<p>Ij leah eevre seamma bievnieh gosse gyhtjelasse naemhtie: Datne vielie jallh vaenebe saemesth daelie enn aerebe goh maana? Göökte vielie daejstie lïhtsegijstie (n=4) vaestiedieh ij naan joekehtasse dej gïeli gaskem daan gyhtjelassese mohte gööktesh daejstie aerebe (vuartesjh 4.1.5). Destie aaj göökte vaenebh vaestiedægan daaroestigan vielie aerebe goh maana. Vuartesjh tabellem 4.2 vuelege.</p>
<p>Tabelle 4.2: Datne vielie jallh vaenebe saemesth/daarosth daelie enn aerebe goh maana?</p>
<p>Sosiolingvistiske goerehtimmien mietie gaajhkh lïhtsegh (n=9) bievnieh daaroengïele jïjtjereerie. Jïh gaajhkesh daaroestieh fïerhten biejjien, jeenemes tsiehkine. Tabelle 4.3 vuelege vuesehte man daamtaj goerehtimmielïhtsegh daaroestieh jïh saemiestieh. (n=9)</p>
<p>Vielie aerebe goh maana</p>
<p>Vielie daelie goh geerve</p>
<p>Ij naan joekehtasse gïeli gaskem</p>
<p>Tjåenghkesne</p>
<p>Saemiestim/ saemestem (4.1.5) 3 (33%) 4 (44%) 2 (22%) 9 (100%)</p>
<p>Daaroestim/ daarostem (4.1.6) 2 (22%) 3 (33%) 4 (44%) 9 (100%)</p>
<p>Tabelle 4.3: Man daamtaj daarosth/saemesth? (n=9)</p>
<p>Fïerhten biejjien jeenemes tsiehkine</p>
<p>Fïerhten biejjien måedtine almetjigujmie</p>
<p>Fïerhten våhkoen måedtine almetjigujmie</p>
<p>Muvhten aejkien</p>
<p>Tjåenghk.</p>
<p>Saemesth 0 1 6 2 9</p>
<p>Daarosth 9 0 0 0 9</p>
<p>Referansedåehkien soptsestæjjah aaj såemies aejkien maanabaelesne daaroestigan gåetesne, men jeenemes saemiestigan. Gåabpegh referansedåehkesne fïerhten biejjien saemiestægan måedtine almetjigujmie, jïh fïerhten biejjien jeenemes tsiehkine daaroestægan.</p>
<p>Dellie goh leam sosiolingvistiske goerehtimmiem vuesiehtamme dle maerele saemiengïelen goerehtimmien bïjre tjaeledh. 4.2. Saemiengïelen goerehtimmie</p>
<p>Daennie boelhkesne sïjhtem dah gaskemedtien illeldahkh vuesiehtidh, tjåenghkesne jïh fïerhten lïerehtæmman. Saemiengïelen goerehtimmien göökte lïerehtimmieh. Voestes lïerehtimmesne akte clozeteste gusnie lïhtsegh gelkieh njieljie baakoehammojste ovmessie morfologiske suffiksigujmie veeljedh. Mubpene lïerehtimmesne akte produksjovnelïerehtimmie gusnie gelkieh raajesh tjaeledh baakoejgujmie mah åvtelbodti åådtjeme. Dah tjïehtin rïektes suffikside lissiehtidh juktie rïektes raajesh sjïdtedh. Våhkoej doekoe dejtie illeldahkide tjöönghkim programmese Excel. Tabellese jïh stïeglediagrammese illeldahkide vuesehtem mearan dejtie bïhkemdem. <em type="italic">4.2.1. Objeekth mïerhkesjidh </em></p>
<p>Voestegh sïjhtem vuesiehtidh guktie referansedåehkie jïh dah goerehtimmiedåehkieh direkte objeekth mïerhkesjamme lïerehtimmesne 1 jïh lïerehtimmesne 2. Voestes lïerehtimmesne galkigan 17 objeekth veeljedh 68 baakoehaamojste. Mubpene lïerehtimmesne galkigan 10 objeektide jïjtjh tjaeledh. Lïerehtimmiej ulmie lea vuartasjidh guktie åarjelsaemien G2-lïerijh direkte objeektem haalvah.</p>
<p>Aalkam referansedåehkien illeldahkh vuesiehtidh. Dan mænngan goerehtimmiedåehkiej illeldahkh. 4.2.1.1.Referansedåehkien illeldahkh</p>
<p>Referansedåehkie seamma lïerehtimmieh åadtjoeji goh goerehtimmiedåehkieh.</p>
<p>Tabelle 4.4 vuesehte guktie referansdåehkie direkte objeekth mïerhkesjamme.</p>
<p>Referansedåehkie 89% buektehte jïh illeldahkedaltese mahte seamma goh geerve G1-soptsestæjjah mah medtie 90-99% haalvah gosse grammatiske goerehtimmieh vaestiedieh.</p>
<p><em type="bold">Lïerehtimmieh: </em></p>
<p><em type="bold">RD (n=2) </em></p>
<p><em type="bold">Gaskemedtien </em><em type="bold">% </em></p>
<p>Direkte objeekth 1 (17) 16,50 97</p>
<p>Direkte objeekth 2 (10) 8,00 80</p>
<p><em type="bold">Tjåenghkesne (27) </em><em type="bold">24,50 </em><em type="bold">89 </em></p>
<p>Tabelle 4.4. Tabellebïhkedimmie: 1 = Lïerehtimmie 1; 2 = Lïerehtimmie 2; RD = Referansedåehkie</p>
<p>Tabelle 4.4 aaj vuesehte guktie illeldahke fïere guhte lïerehtimmijste sjïdti prosentine. Mahte gaajhkem reaktoelaakan vaestiedamme voestes boelhkesne 97%, jïh 80% mubpene lïerehtimmesne gusnie galkigan tjaeledh.</p>
<p>Dellie galkebe vuartasjidh guktie goerehtimmiedåehkieh vaestiedamme. 4.2.1.2. Goerehtimmiedåehkiej illeldahkh</p>
<p>Guktie leam aerebe tjaaleme manne dejtie goerehtimmiedåehkide naemhtie juakeme: Voestes dåehkie (GD 1); dah 10 -13 jaepiej gaskem saemien lohkeme. Jïh saemien dej lohkehtimmiegïele måedtine faagine. Golme lïhtsegh gåabpagidie lïerehtimmide vaestiedin.</p>
<p>Mubpie dåehkie (GD 2); dah 8-13 jaepiej gaskem saemien goh faagem lohkeme, men eah saemien lohkehtimmiegïeline åtneme, jallh vaenebh tæjmoeh voestes dåehkeste. Vïjhte lïhtsegh vaestiedin. Golme lïhtsegh gåabpagidie lïerehtimmide vaestiedin, jïh göökte barre dam voestes lïerehtimmiem tjïrrehtigan. Gåalmede dåehkie (GD 3); akte lïhtsege daennie dåehkesne mij unnebe goh 5 jaepieh saemien lohkeme. Gåabpagidie lïerehtimmide vaestiedi.</p>
<p>Vuelege leam gaajhki goerehtimmiedåehkiej illeldahkide tjöönghkeme tabellese 4.5.</p>
<p><em type="bold">Lïerehtimmieh: </em></p>
<p><em type="bold">GD 1-3 (n=9/7) </em></p>
<p><em type="bold">Gaskemedtien </em><em type="bold">% </em></p>
<p>Direkte objeekth 1 (17) 11,33 67</p>
<p>Direkte objeekth 2 (10) 7,14 71</p>
<p><em type="bold">Tjåenghkesne (27) </em><em type="bold">18,48 </em><em type="bold">69 </em></p>
<p>Tabelle 4.5. Tabellebïhkedimmie: 1 = Lïerehtimmie 1; 2= Lïerehtimmie 2; GD 1-3 = Goerehtimmiedåehkie 1, 2, 3; (n=9/7) = Lïerehtimmie 1 uktsie lïhtsegh jïh Lïerehtimmie 2 tjïjhtje lïhtsegh</p>
<p>Goerehtimmiedåehkieh 69% tjåenghkesne buektiehtamme. Daate 20% unnebe referansedåehkeste, man lea 89%. 69% vuesehte goerehtimmiedåehkieh direkte objeektem haalvah. Mahte seamma illeldahke voestes jïh mubpine lïerehtimmine, men mubpie lïerehtimmie 4% jollebe. Jis referansedåehkine viertiestibie dellie 17% vaenebe.</p>
<p>Vuelege leam illeldahkide diagrammese 4.1 tjöönghkeme:</p>
<p>Diagramme 4.1. Diagrammebïhkedimmie: GD = Goerehtimmiedåehkieh 1-3; (n=9/7) = Lïerehtimmie 1 uktsie lïhtsegh jïh Lïerehtimmie 2 tjïjhtje lïhtsegh; RD = referansedåehkie</p>
<p>Gaskemedtien illeldahke tabellesne 4.5 lea 69%. Daelie galkem fïerhten dåehkien illeldahkem vuartasjidh tabellesne 4.6.</p>
<p><em type="bold">Lïerehtimmieh: </em></p>
<p><em type="bold">GD 1 (n=3) </em></p>
<p><em type="bold">GD 2 (n=5/3) </em></p>
<p><em type="bold">GD 3 (n=1) </em></p>
<p><em type="bold">Gaskemedtien </em><em type="bold">% Gaskemedtien </em><em type="bold">% </em><em type="bold">% </em></p>
<p>Direkte objeekth 1 (17) 13,00 76 9,80 58 14,00 82</p>
<p>Direkte objeekth 2 (10) 8,33 83 7,00 70 4,00 40</p>
<p><em type="bold">Tjåenghkesne (27) </em><em type="bold">21,33 </em><em type="bold">80 </em><em type="bold">16,80 </em><em type="bold">64 </em><em type="bold">18,00 </em><em type="bold">61 </em></p>
<p>Tabelle 4.6. Tabellebïhkedimmie: 1 = Lïerehtimmie 1; 2 = Lïerehtimmie 2; GD 1, 2, 3 = Goerehtimmiedåehkie 1, 2, 3; (n=5/3) = Lïerehtimmie 1 vïjhte lïhtsegh jïh Lïerehtimmie 2 golme lïhtsegh</p>
<p>Daennie tabellesne 4.6 gaajhkh dåehkieh buerebh goh 50% reaktoelaakan vaestiedamme. Dej leah 61% jïh bijjelen. Voestes dåehkie, mij jeenemes saemien lohkeme, bööremes vaestiedamme (80%), mah 9% unnebe referansedåehkeste. Mubpie jïh gåalmede dåehkie mahte seammalaakan svååreme (64% jïh 61%). Badth stuerebe joekehtasse dej gaskem mubpene lïerehtimmesne.</p>
<p>Voestes lïerehtimmiem, mij multiple choice, gåalmede dåehkie bööremes vaestiedamme, 82%. Voestes dåehkie mahte seamma illeldahke, 76%, jïh mubpie dåehkie 58%. Men ånnetji 0,000,100,200,300,400,500,600,700,800,901,00</p>
<p>GD tjåenghkesne (n=9/7)</p>
<p>RD (n=2)</p>
<p>Direkte objeekth (27)jeatjahlaakan sjædta jis Stauble:n (1984) mietie ryöknedem, GD 1: 71% GD 2: 51% jïh GD 3: 70%. Vuartesjh vielie dan bïjre boelhkesne 3.3.2 jïh minngemes daennie boelhkesne.</p>
<p>Mubpene lïerehtimmesne voestes dåehkie buerebe vaestiedamme, 83%, jïh seamma illeldahkem jakseme goh referansedåehkie, 80%. Mubpie dåehkie buerebe (70%) svååreme gåalmede dåehkeste (40%).</p>
<p>Dah gïeh guhkemes gïeline gïehtelamme jïebnebh jïh jollebh illeldahkh vuesiehtieh. Dej lea stynkehkåbpoe gïeleåtnoe. Dah gïeh åeniehkåbpoeh lohkeme stuerebe joekehtassh illeldahkine vuesiehtieh. Gosse guhkebe gïeline barka, dle buerie-buerebe gïelem haalva.</p>
<p>Minngemes galkem gaajhkem diagrammese 4.2 tjöönghkedh.</p>
<p>Diagramme 4.2. Diagrammebïhkedimmie: GD = Goerehtimmiedåehkie; RD = referansedåehkie; Direkte objeekte 1 = voestes lïerehtimmesne; Direkte objeekte 2 = mubpene lïerehtimmesne</p>
<p><em type="bold">Jeatjah kasush objeektekasusi sijjeste </em></p>
<p>Dan gåhkese mijjieh vuartasjamme man gellie prosenth dah lïhtsegh reaktoelaakan vaestiedamme gosse objeektem mïerhkesjin. Daelie galkebe vuartasjidh mah dejtie kasusidie leah veeljeme rïektes objeektekasusi sijjeste. Vuartesjh tabellem 4.7 vuelege. Voestes kolonnesne rïektes vaestiehtassh jïh dah mah båajhtode parantesen sisnie. Dah golme kolonnh gaskesne båajhtoeh kasuseåtnoe vuesiehtieh objeektekasusi sijjeste. Minngemes kolonne 7658829783704080020406080100120140160180200</p>
<p>GD 1 (n=3)</p>
<p>GD 2 (n=5/3)</p>
<p>GD 3 (n=1)</p>
<p>RD (n=2)</p>
<p>Objeekth mïerhkesjidh</p>
<p>Direkte objeekte 1 (17)</p>
<p>Direkte objeekte 2 (10)vuesehte guktie dah goerehtimmielïhtsegh fer jeenh objeekth voestes lïerehtimmesne mïerhkesjin, men im leah mubpene lïerehtimmesne dam vuartasjamme.</p>
<p>Lïerehtimmesne 1 voestes goerehtimmiedåehkie 24% båajhtode mïerhkesjamme, 83% dejstie nominatijve sjïdti, jïh 17% jeatjah kasush. Mubpie goerehtimmiedåehkie 42% båajhtode mïerhkesjamme, dejstie 81% nominatijve sjïdti, 5% jeatjah objeektehammoeh jïh 14% jeatjah kasush. Gåalmede goerehtimmiedåehkie jis 18% båajhtode mïerhkesjamme. 67% dejstie nominatijve jïh 33% jeatjah kasush.</p>
<p>Sïjhtem aaj vuartasjidh mejtie dah goerehtimmielïhtsegh dejtie objeektekasusidie nuhtjieh gåessie eah edtjh dejtie utnedh. Voestes lïerehtimmesne lij nuepie 7 objeekth veeljedh distraktovrijstie. Åelkiesbielesne daennie tabellesne 4.7 dah illeldahkh. Voestes goerehtimmiedåehkie 19% dejstie veelji, mubpie dåehkie 31% jïh gåalmede dåehkie 43% nuhtjieh gåessie eah edtjh dejtie nuhtjedh.</p>
<p><em type="bold">Direkte </em><em type="bold">objeekte: </em></p>
<p>Objeekth reaktoelaakan mïerhke-sjamme (Båajhtoeh åtnoe)</p>
<p>Båajhtoeh åtnoe/</p>
<p>Nominatijve</p>
<p>Båajhtoeh åtnoeh/ jeatjah objeekte-kasush</p>
<p>Båajhtoeh åtnoe/</p>
<p>Jeatjah kasush</p>
<p>Objeekte-kasusem nuhtjeme, gåessie ij edtjh dam nuhtjedh (Lïereht. 1 = tot 7)</p>
<p>GD 1</p>
<p>Lïereht. 1</p>
<p>Lïereht. 2 76% (24%) 83% (17%) 20% (83%) 10% (59%) 0% 3,5% (21%) 4% (17%) 3,5% (21%) 19%</p>
<p>GD 2</p>
<p>Lïereht. 1</p>
<p>Lïereht. 2 58% (42%) 70% (30%) 34% (81%) 20% (67%) 2% (5%) 10% (33%) 6% (14%) 31%</p>
<p>GD 3</p>
<p>Lïereht. 1</p>
<p>Lïereht. 2 82% (18%) 40% (60%) 12% (67%) 20% (33%) 0% 20% (33%) 6% (33%) 20% (33%) 43%</p>
<p>Tabelle 4.7. Tabellebïhkedimmie: GD = Goerehtimmiedåehkie; Lïereht. 1 = voestes lïerehtimmie; Lïereht. 2 = mubpie lïerehtimmie</p>
<p>Jis gaajhkh goerehtimmielïhtsegh fïerhten vaastosne barre objeektem mïerhkesjamme, dellie gaajhkesh dovnesh 100% rïektes vaastoeh aaj åådtjeme. Dan gaavhtan tjïehtebe aaj vuartasjidh man gellie objeekth fer jeene mïerhkesjamme. Jis galkebe illeldahkide tjïertestidh, tjïehtebe aaj dam krööhkestidh. Vuartesjh aaj boelhkem 3.2.2. Vuelege manne Stauble:n mietie (1984) voestes lïerehtimmiem ryöknedamme:  GD 1: 71% (aerebe 76%)  GD 2: 51% (58%)  GD 3: 70% (82%)  Referansedåehkie: 97% (97%)</p>
<p>Goerehtimmiedåehkie 3 stööremes variasjovnem vuesehte.</p>
<p>Mubpene lïerehtimmesne aaj båajhtoeh kasush utnieh. Jis goerehtimmielïhtsegh eah objeektem mïerhkesjh dellie jeenemes aejkine nominatijvem5 veeljin, voestes lïerehtimmesne 67%-83% gaskem, mubpene lïerehtimmesne 33%-67% gaskem.</p>
<p>Daennie boelhkesne manne vuartasjamme guktie goerehtimmiedåehkieh objeektem mïerhkesjamme. Idtji guhte goerehtimmiedåehkijste referansedåehkien illeldahkh jaksh, men nov gujht GD 1 gietskebe, mij guhkebem gïeline gïehtelamme. Båetije boelhkesne galkem vuartasjidh guktie goerehtimmiedåehkieh verbh subjeekti mietie sojjehtamme. <em type="italic">4.2.2. Subjeekte – Verbaale kongruense </em></p>
<p>Saemiengïelen lea kongruense subjeekti jïh verbi gaskem. Gïelen leah uktsie persovnh mej mietie sojjehtieh. Daennie boelhkesne galkem vuesiehtidh guktie referansedåehkie jïh dah goerehtimmiedåehkieh verbh subjeekti mietie sojjehtamme. Lïerehtimmien ulmie dle vuartasjidh guktie goerehtimmiedåehkieh subjeekte-verbaale kongruensem vejtiestamme, 5 Slabakova (2016) jeahta sveeki maanah båajhtoeh morfologijem utnieh. Dan sijjeste morfemh sliejhtieh jïh infinitijvh jïh nominatijvh nuhtjieh. Jis morfemh nuhtjieh dellie aaj reaktoelaakan sjædta. Geerve G2-lïerijh seammalaakan darjoeh goh maanah, men såemies aejkien dah båajhtoeh morfemh nuhtjieh aaj. Daah illeldahkh aaj Todalen (2007) jïh Fjellheimen (2007) mietie, gusnie maanah infinitijvh jïh nominatijvh nuhtjieh morfemi sijjeste. mejtie syntaksen T nominatijvem subjeektese vadta, jïh destie mejtie subjeekte våajnoes numerush jïh persovnh verbese vadta.</p>
<p>Voestes lïerehtimmesne, mij multiple choice, dah galkin 18 verbh gaavnedh subjeekti mietie jïh aktem subjeektem verben mietie. Dah galkin 72 ovmessie verbehammojste veeljedh jïh 4 pronovmenijstie. Mubpene lïerehtimmesne galkin 12 subjeekte-verbaale kongruensh buektiehtidh. Dejstie 9 subjeekth reaktoelaakan tjaeledh jïh 12 verbh subjeekti mietie tjaeledh.</p>
<p>Dovne tïjje jïh kongruense lea aktanamme fïerhten lïerehtimmesne.</p>
<p>Gaajhkh dåehkieh reaktoelaakan subjeekth nominatijvine tjeelin mubpene lïerehtimmesne.</p>
<p>Manne sïjhtem referansedåehkien illeldahkh vuesiehtidh aerebe goh goerehtimmiedåehkiej illeldahkh vuesehtem. 4.2.2.1. Referansedåehkien illeldahkh</p>
<p>Voestegh referansedåehkien illeldahkh, mij 94% buektiehtamme. Daate G1:n daltese.</p>
<p>Referansedåehkie voestes lïerehtimmesne 95% jakseme, jïh mubpene lïerehtimmesne 92%.</p>
<p>Vuartesjh tabellem 4.8 vuelege.</p>
<p><em type="bold">Lïerehtimmieh: </em></p>
<p><em type="bold">RD (n=2) </em></p>
<p><em type="bold">Gaskemedtien </em><em type="bold">% </em></p>
<p>Verbh subjeekti mietie 1 (19) 18,00 95</p>
<p>Verbh subjeekti mietie 2 (12) 11,00 92</p>
<p><em type="bold">Tjåenghkesne (31) </em><em type="bold">29,00 </em><em type="bold">94 </em></p>
<p>Tabelle 4.8. Tabellebïhkedimmie: 1 = Lïerehtimmie 1; 2 = Lïerehtimmie 2; RD = Referansedåehkie</p>
<p>Båetije boelhkesne galkem referansedåehkien illeldahkh viertiestidh goerehtimmiedåehkiej illeldahki vuestie. 4.2.2.2. Goerehtimmiedåehkiej illeldahkh</p>
<p>Tabelle 4.9 goerehtimmiedåehkiej tjåenghkies illeldahkh vuesehte. Dah dåehkieh gaskemedtien 67% dehtie subjeekte-verbaale kongruenseste buektiehtamme.</p>
<p><em type="bold">Lïerehtimmieh: </em></p>
<p><em type="bold">GD 1-3 (n=9/7) </em></p>
<p><em type="bold">Gaskemedtien </em><em type="bold">% </em></p>
<p>Verbh subjeekti mietie 1 (19) 15,22 80</p>
<p>Verbh subjeekti mietie 2 (12) 6,50 54</p>
<p><em type="bold">Tjåenghkesne (31) </em><em type="bold">21,72 </em><em type="bold">67 </em></p>
<p>Tabelle 4.9. Tabellebïhkedimmie: 1 = Lïerehtimmie 1; 2 = Lïerehtimmie 2; GD 1-3 = Goerehtimmiedåehkie 1, 2, 3; (n=9/7) = Lïerehtimmie 1 uktsie lïhtsegh jïh Lïerehtimmie 2 tjïjhtje lïhtsegh</p>
<p>Fïerhten lïerehtimmesne 80% jïh 54% vejtiestamme. Lïerehtimmie 2 moenedimmiedaltesisnie, jallan bijjelen 50%.</p>
<p>Vuelege goerehtimmiedåehkiej jïh referansedåehkien illeldahkh diagrammesne 4.3.</p>
<p>Diagramme 4.3. Diagrammebïhkedimmie: GD = Goerehtimmiedåehkieh; RD = referansedåehkie</p>
<p>Nuhtege goerehtimmien illeldahkh juekedh fïerhten goerehtimmiedåahkan, dan dïehre vuartasjidh mejtie stoere joekehtassh dej gaskem. Voestes goerehtimmiedåehkie 81% subjeekte-verbaale kongruenseste buektiehti. Daate 13% unnebe referansedåehkeste. Mubpie dåehkie 61% buektiehti jïh gåalmede dåehkie 50%. Gåalmede dåehkie moenedimmiedaltesisnie. 0,000,100,200,300,400,500,600,700,800,901,00</p>
<p>GD tjåenghkesne (n=9/7)</p>
<p>RD (n=2)</p>
<p>Verbh subjeekti mietie (31)</p>
<p>Gaajhkem leam tabellese 4.10 vuelege tjöönghkeme.</p>
<p><em type="bold">Lïerehtimmieh: </em></p>
<p><em type="bold">GD 1 (n=3) </em></p>
<p><em type="bold">GD 2 (n=5/3) </em></p>
<p><em type="bold">GD 3 (n=1) </em></p>
<p><em type="bold">Gaskemedtien </em><em type="bold">% Gaskemedtien </em><em type="bold">% </em><em type="bold">% </em></p>
<p>Verbh subjeekti mietie 1 (19) 16,67 88 14,60 77 14,00 74</p>
<p>Verbh subjeekti mietie 2 (12) 8,33 74 5,33 44 3,00 25</p>
<p><em type="bold">Tjåenghkesne (31) </em><em type="bold">25,50 </em><em type="bold">81 </em><em type="bold">19,93 </em><em type="bold">61 </em><em type="bold">17,00 </em><em type="bold">50 </em></p>
<p>Tabelle 4.10. Tabellebïhkedimmie: 1 = Lïerehtimmie 1; 2 = Lïerehtimmie 2; GD 1-3 = Goerehtimmiedåehkie 1, 2, 3; (n=5/3) = Lïerehtimmie 1 vïjhte lïhtsegh jïh Lïerehtimmie 2 golme lïhtsegh</p>
<p>Tabelle 4.10 dle seamma goerem vuesehte goh tabelle 4.6. Dah gïeh guhkemes saemien lohkeme aaj buerebh subjeekte-verbaale kongruensem haalvah. Mubpie dåehkie aaj buerebe gåalmede dåehkeste haalva. Stuerebe joekehtassh dåehkiej gaskem mubpene lïerehtimmesne.</p>
<p>Voestes dåehkie 74% jakseme, mearan mubpie jïh gåalmede dåehkieh barre 44% jïh 25% jakseme. Vuelege manne gaajhkem daan diagrammese 4.4 tjöönghkeme.</p>
<p>Diagramme 4.4. Diagrammebïhkedimmie: GD = Goerehtimmiedåehkieh; RD = referansedåehkie</p>
<p>Båetije boelhkesne 4.2.2.3 galkem vuartasjidh man åvteste nemhtie. Dellie hammojde presens jïh preteritum vuartasjibie. 8877749574442592020406080100120140160180200</p>
<p>GD 1 (n=3)</p>
<p>GD 2 (n=5/3)</p>
<p>GD 3 (n=1)</p>
<p>RD (n=2)</p>
<p>Verbh subjeekti mietie</p>
<p>Verbh subjeekti mietie 1 (19)</p>
<p>Verbh subjeekti mietie 2 (10)4.2.2.3. Presens jïh preteritum</p>
<p>Maam leam boelhkesne 4.2.2.2 tjaaleme, stoere joekehtassh dej goerehtimmiedåehkiej gaskem mubpene lïerehtimmesne. Daelie sïjhtem vuartasjidh man åvteste nemhtie jïh aalkam referansedåehkine. Dovne tïjje jïh kongruense lea aktanamme fïerhten lïerehtimmesne.</p>
<p>Voestes lïerehtimmesne barre presens. Mubpene lïerehtimmesne gåabpegh presens jïh preteritum. Sïjhtem vuartasjidh mejtie joekehtasse presens- jïh preterium-hammoej gaskem.</p>
<p>Referansedåehkie 90-95% reaktoelaakan vaestiedamme. Daate G1-daltese. Vuartesjh tabellem 4.11 vuelege.</p>
<p><em type="bold">Lïerehtimmieh: </em></p>
<p><em type="bold">RD (n=2) </em></p>
<p><em type="bold">Gaskemedtien % </em></p>
<p>Lïerehtimmie 1 - presens (19) 95</p>
<p>Lïerehtimmie 2 - presens (5) 90</p>
<p>Lïerehtimmie 2 - preteritum (7) 93</p>
<p>Tabelle 4.11. Tabellebïhkedimmie: RD = Referansedåehkie</p>
<p>Tabelle 4.12 vuelege goerehtimmiedåehkiej tjåenghkies illeldahkide vuesehte.</p>
<p><em type="bold">Lïerehtimmieh: </em></p>
<p><em type="bold">GD 1-3 (n=9/7) </em></p>
<p><em type="bold">Gaskemedtien % </em></p>
<p>Lïerehtimmie 1 - presens (19) 83</p>
<p>Lïerehtimmie 2 - presens (5) 63</p>
<p>Lïerehtimmie 2 - preteritum (7) 35</p>
<p>Tabelle 4.12. Tabellebïhkedimmie: GD 1-3 = Goerehtimmiedåehkie 1, 2, 3; (n=9/7) = Lïerehtimmie 1 uktsie lïhtsegh jïh Lïerehtimmie 2 tjïjhtje lïhtsegh</p>
<p>Tabelle 4.12 stoere joekehtassh presens- jïh preteritum-hammoej gaskem vuesehte.</p>
<p>Referansedåehkie jolle jïh jïebne illeldahkh vuesehte, mearan goerehtimmiedåehkiej stoere haestemh hammoem preteritum haalvedh. Illeldahke vuelelen moenedimmiedaltese. Sïjhtem aaj vuartasjidh guktie fïerhte goerehtimmiedåehkie lea vaestiedamme. Vuartesjh tabellem 4.13. Presens lea aelhkebe haalvedh hammoste preteritum. Gaajhkh goerehtimmiedåehkijste hammoem presens hijvenlaakan vaestiedamme. Voestes dåehkien leah 71-88% gaskem, mubpie dåehkie 53-77% jïh gåalmede dåehkie 60-74%. Daate bijjelen moenedimmiedaltesisnie. Kreajnas preteritum stuerebe haesteme gaajhkide goerehtimmiedåehkide. Stuerebh joekehtassh goerehtimmiedåehkine enn referansedåehkesne.</p>
<p>Stoere joekehtassh aaj dåehkiej gaskem. Mearan voestes dåehkie mahte seamma hijven svååreme haamojne presens jïh preteritum (88%-77%-71%), mubpie jïh gåalmede dåehkine joekoen stoere joekehtassh. Mubpie dåehkie barre 33% jaksi hammojne preteritum jïh gåalmede dåehkie 0%. Illeldahkh leam tabellese 4.13 tjöönghkeme.</p>
<p><em type="bold">Lïerehtimmieh: </em></p>
<p><em type="bold">GD 1 (n=3) </em></p>
<p><em type="bold">GD 2 (n=5/3) </em></p>
<p><em type="bold">GD 3 (n=1) </em></p>
<p><em type="bold">Gaskemedtien % </em><em type="bold">Gaskemedtien % </em><em type="bold">% </em></p>
<p>Lïerehtimmie 1 - presens (19) 88 77 74</p>
<p>Lïerehtimmie 2 - presens (5) 77 53 60</p>
<p>Lïerehtimmie 2 - preteritum (7) 71 33 0</p>
<p>Tabelle 4.13. Tabellebïhkedimmie: GD 1, 2, 3 = Goerehtimmiedåehkie 1, 2, 3; (n=5/3) = Lïerehtimmie 1 vïjhte lïhtsegh jïh Lïerehtimmie 2 golme lïhtsegh</p>
<p>Referansedåehkien jïebne illeldahkh, mearan goerehtimmiedåehkiej stuerebh haestemh. Men dah gïeh guhkebe gïeline gïehtelamme buerebh jïh jollebh illeldahkh jaksin. Referansedåehkie 93% jaksi mearan voestes dåehkie 71%. Tabelle aaj vuesehte aelhkebe multiple choicem darjodh voestes lïerehtimmesne enn jïjtje tjaeledh mubpene lïerehtimmesne.</p>
<p>Vuelege leam dejtie illeldahkide diagrammese 4.5 tjöönghkeme.</p>
<p>Diagramme 4.5. Diagrammebïhkedimmie: (n=5/3) = Lïerehtimmie 1 vïjhte lïhtsegh jïh Lïerehtimmie 2 golme lïhtsegh; RD = Referansedåehkie</p>
<p>Gaajhkh dåehkijste hammoem presens buerebh haalvah hammoste preteritum. Våajnoes aelhkebe rïektes hammoem åadtjodh gosse lïerehtimmie multiple choice enn gosse jïjtje 887774957753609071330930102030405060708090100</p>
<p>Gaskemedtien %</p>
<p>Gaskemedtien %</p>
<p>Gaskemedtien %</p>
<p>Gaskemedtien %</p>
<p>GD 1 (n=3)</p>
<p>GD 2 (n=5/3)</p>
<p>GD 3 (n=1)</p>
<p>RD (n=2)</p>
<p>Verbh subjeekti mietie</p>
<p>Lïerehtimmie 1 - presens (19)</p>
<p>Lïerehtimmie 2 - presens (5)</p>
<p>Lïerehtimmie 2 - preteritum (7)tjaeledh. Dah illeldahkh stoere sisnjelds joekehtassh vuesiehtieh goerehtimmiedåehkine.</p>
<p>Båetije boelhkesne galkem variasjovnegamtam vuesiehtidh voestes jïh mubpene goerehtimmiedåehkine.</p>
<p><em type="bold">Variasjovnegamta </em></p>
<p>Maam aerebe tjaaleme dle stoere joekehtassh lïhtsegi gaskem vaastojne. Daate kreajnas sjædta gosse variasjovnegamtah (V-G) goerehtibie. Dah gamtah stööremes mubpene dåahkesne (GD 2); direkte objeekth 53% jïh subjeekte-verbaale kongruense 57%. Voestes dåehkien (GD 1) gamtah 21% jïh 25%, mearan referansedåehkien gamtah barre 3% jïh 5%.</p>
<p>Dan gaavhtan barre akte dennie gåalmede dåehkesne, ij leah nuepie gamtam ryöknedidh dennie dåehkesne. Vuartesjh dejtie variasjovnegamtide vuelege tabellesne 4.14.</p>
<p><em type="bold">Lïerehtimmieh: </em></p>
<p><em type="bold">GD 1 GD 1 V-G </em></p>
<p><em type="bold">GD 2 GD 2 V-G </em></p>
<p><em type="bold">RD </em></p>
<p><em type="bold">RD </em></p>
<p><em type="bold">V-G </em><em type="bold">vaen. </em><em type="bold">% </em><em type="bold">jeen. </em><em type="bold">% </em><em type="bold">% vaen. </em><em type="bold">% </em><em type="bold">jeen. </em><em type="bold">% </em><em type="bold">% vaen. </em><em type="bold">% </em><em type="bold">jeen. </em><em type="bold">% </em><em type="bold">% </em></p>
<p>Direkte objeekth (27) 68 89 21 33 86 53 87 90 3</p>
<p>Subjeekte-verbaale kongruense (31) 69 94 25 28 85 57 91 96 5</p>
<p>Tabelle 4.14. GD=goerehtimmiedåehkie; RD=referansedåehkie; V-G=variasjovnegamta; vaen.=vaenemes; jeen.=jeenemes</p>
<p>Gosse lïhtsegh saemien G1-daltesem haalvah, dellie grammatiske illeldahkh lïhke 90-99%.</p>
<p>Dellie variasjovnegamta naa onne, medtie lïhke 1-9%. Seamma illeldahkide leam diagrammese 4.6 tjöönghkeme.</p>
<p>Diagramme 4.6. GD = goerehtimmiedåehkie; RD = referansedåehkie; V-G = variasjovnegamta</p>
<p>Minngemes daennie boelhkesne 4.4.4.3 sïjhtem illeldahkide öörnegen mietie vuesiehtidh.</p>
<p><em type="bold">Illeldahkh öörnegen mietie </em></p>
<p>Aalkam referansedåehkine, mij jïebne illeldahkh vuesehte. Presens jïh preteritum 93% jïh objeekte 89%.</p>
<p><em type="bold">RD (n=2) Gaskemedtien % </em></p>
<p>Verbh subjeekti mietie (24) - presens 93</p>
<p>Objeekth mïerhkesjidh (27) 89</p>
<p>Verbh subjeekti mietie (7) - preteritum 93</p>
<p>Tabelle 4.15. RD = Referansedåehkie</p>
<p>Maam dle goerehtimmiedåehkieh bööremes haalvah, objeekth mïerhkesjidh jallh verbh subjeekti mietie sojjehtidh? Dah illeldahkh vuesiehtieh mahte seamma aelhkie. Men dah gaskemedtien taalh vuesiehtieh hammoem presens lea aelhkemes haalvedh, dan mænngan 6889213386538790369942528855791965020406080100120</p>
<p>GD 1vaenemes</p>
<p>GD 1jeenemes</p>
<p>V-G GD 1</p>
<p>GD 2vaenemes</p>
<p>GD 2jeenemes</p>
<p>V-G GD 2</p>
<p>RDvaenemes</p>
<p>RDjeenemes</p>
<p>V-G RD</p>
<p>Mah stoere variasjovnh</p>
<p>Direkte objeekth (27)</p>
<p>Subjeekte-verbaale kongruense (31)objeektem jïh minngemes hammoem preteritum. Tabelle 4.16 vuelege goerehtimmiedåehkiej tjåenghkies illeldahkh vuesehte.</p>
<p><em type="bold">GD (n=9/7) Gaskemedtien % </em></p>
<p>Verbh subjeekti mietie (24) - presens 72</p>
<p>Objeekth mïerhkesjidh (27) 69</p>
<p>Verbh subjeekti mietie (7) - preteritum 35</p>
<p>Tabelle 4.16. GD = Goerehtimmiedåehkie; (n=9/7) = Lïerehtimmie 1 uktsie lïhtsegh jïh Lïerehtimmie 2 tjïjhtje lïhtsegh</p>
<p>Dan åvteste stoere joekehtassh goerehtimmiedåehkiej gaskem, sïjhtem aaj fïerhtem dåehkiem goerehtidh. Tabelle 4.17 seamma öörnegem vuesehte. Dah mah åeniehkåbpoe saemien lohkeme stööremes joekehtassh vuesiehtieh. Gaajhkem tjöönghkeme tabellese 4.17 jïh diagrammese 4.7 vuelege.</p>
<p><em type="bold">GD 1 (n=3) </em></p>
<p><em type="bold">GD 2 (n=5/3) </em></p>
<p><em type="bold">GD 3 (n=1) </em></p>
<p><em type="bold">RD (n=2) </em></p>
<p>Verbh subjeekti mietie (24) - presens 83 65 67 93</p>
<p>Objeekth mïerhkesjidh (27) 80 64 61 89</p>
<p>Verbh subjeekti mietie (7) - preteritum 71 33 0 93</p>
<p>Tabelle 4.17. Tabellebïhkedimmie: GD = Goerehtimmiedåehkie; RD = referansedåehkie</p>
<p>Diagramme 4.7. Diagrammebïhkedimmie: GD = goerehtimmiedåehkie; RD = referansedåehkie</p>
<p>Aerebe leam tjaaleme dah goerehtimmiedåehkieh subjeektem hammosne nominatijve haalvah, dah distraktovri illeldahkh dam vuesiehtieh. Destie tjirkem aktem öörnegem tseegkedh goerehtimmiej illeldahki mietie mah aelhkemes haalvedh daennie goerehtimmesne: 1. Subjeekth nominatijvesne mïerhkesjidh 2. Verbh subjeekti mietie sojjehtidh, presens 3. Objeekth mïerhkesjidh 4. Verbh subjeekti mietie sojjehtidh, preteritum</p>
<p>Daennie boelhkesne leam referansedåehkien jïh goerehtimmiedåehkiej illeldahkh vuesiehtamme. Båetije boelhkesne sïjhtem illeldahkide digkiedidh teorijen jïh hypotesen mietie. 836567938064619171330930102030405060708090100</p>
<p>GD 1 (n=3)</p>
<p>GD 2 (n=5/3)</p>
<p>GD 3 (n=1)</p>
<p>RD</p>
<p>Mah aelhkemes</p>
<p>Verbh subjeekti mietie (24) - presens</p>
<p>Objeekth mïerhkesjidh (27)</p>
<p>Verbh subjeekti mietie (7) - preteritum5. Digkiedimmie</p>
<p>Voestegh daennie boelhkesne sïjhtem digkiedidh mejtie referansedåehkie representatijve daan goerehtæmman. Montrul (2016) jeahta gosse aerpiegïelen veljie morfologije jïh mubpiengïelen, goh jienebelåhkoegïele, vaenie funksjonelle morfologije, dellie haestemh jijhtieh. Montrul beavna geervebe dam nominaale morfologijem haalvedh enn verbaale morfologijem aerpiegïelen soptsestæjjide. Daate goerehtimmie vuesehte referansedåehkie, åarjelsaemien aerpiegïelen soptsestæjjajgujmie, ij badth seamma illeldahkh vuesiehtieh goh jeatjah aerpiegïelen soptsestæjjah veartanisnie, v.g. spanske aerpiegïelen soptsestæjjah</p>
<p>USA:sne. Daan goerehtimmien referansedåehkien illeldahkh feadtagïelen daltesisnie, jïh destie maehtebe nænnoestidh referansedåehkie representatijve daan goerehtæmman. Sjollehke vuejnedh mijjen aerpiegïelen soptsestæjjaj dan stinkes gïele. Manne tuhtjem daate murreds.</p>
<p>Kaanna daate illeldahke jæjhta dan åvteste saemien gïele båatsose veadtaldihkie jïh båatsoe vihkeles mijjen jieliemisnie jïh saemien gïelen gaavhtan. Båatsoe vihkeles gïelesijjie dovne aerebe jïh daan biejjien. Aaj sïejhme dle stoere joekehtassh aerpiegïelen G2-soptsestæjjaj illeldahki gaskem. Montrul (2016) beavna dïhte sïejhme destie aerpiegïelh eah seamma stynkehke goh jienebelåhkoegïelh. Dah G2-soptsestæjjah daamtaj viesjies aerpiegïelen byjreskinie byjjenieh.</p>
<p>Daelie sïjhtem mov hypotesem jïh dan vïjhte gyhtjelassh digkiedidh, boelhkesne 5.1. Dan mænngan buerkestem guktie dah illeldahkh daehtie goerehtimmeste maehtieh aevhkine sjïdtedh åarjelsaemien G2-lohkehtæmman, boelhkesne 5.2. Dellie maerele goerehtimmievuekiem digkiedidh boelhkesne 5.3, aerebe goh konklusjovnem jïh båetije dotkemem raeriestidh, boelhkesne 5.4. 5.1. Hypotese jïh goerehtimmien vïjhte gyhtjelassh</p>
<p>Goerehtimmien ulmie lij vuartasjidh mejtie G2-lïerijh objeekte- jïh verbaalemorfologijem eensilaakan vejtiestamme. Daennie goerehtimmesne galkem goerehtidh mah vaastoeh</p>
<p>Bottleneck-hypotese vadta objeektemïerhkesjimmien jïh subjeekte-verbaale kongruensen bïjre gosse G1-gïele daaroen jïh G2-gïele åarjelsaemien. Slabakova (2016) jeahta dïhte mij geerve</p>
<p>G2-lïerijidie Bottleneck-hypotesen mietie lïeredh, dle joekehtassem G1- jïh G2-gïeli funksjonelle morfologijen gaskem. Gosse stoerre joekehtassh gïeli gaskem, dellie vïerrebe dam funksjonelle morfologijem haalvedh. Bottleneck-hypotese aaj gihtjie mah leah aelhkie lïeredh jïh mah geerve G2-lohkehtimmesne (Slabakova, 2016). Lohkehtimmesne tjïehtebe tjarkebe jïh guhkebe dejnie mejnie haastadihks barkedh G2-gïelesne. Vuartesjh vielie boelhkesne 2.4. Bottleneck-hypotese vuesehte dle nuepie G2-gïelem haalvedh jis gïeline tjarke aatskede. Destie veljie jïh ræjhkoes G2-input vihkeles grammatihkem evtiedidh G2-gïelen mietie. Bottleneck-hypotesen mietie dle seapan dah G2-lïerijh mah guhkiem saemien gïelem lohkeme buerebh dam funksjonelle morfologijem haalvah enn dah G2-lïerijh mah åeniehkåbpoe lohkeme. Dehtie Bottleneck-hypoteseste aaj muevie mejtie G2-lïerijh buerebh jallh seamma illeldahkh åadtjoeh referansedåehkeste. Vïjhte gyhtjelassh leam dïsse tseegkeme, boelhkesne 1.1. Dah gyhtjelassh Bottleneck-hypotesese veadtaldihkie. Vuelege leam fïerhten gyhtjelassem akti-akti gïetedalleme, jïh aalkam vuartasjidh mejtie dah L2-lïerijh objeektekasush eensilaakan vejtiestamme. <em type="italic">5.1.1. Mejtie G2-lïerijh objeekti kasush eensilaakan haalvah </em></p>
<p>Daennie goerehtimmesne golme dåehkieh mah ovmessie maahtoem saemiengïelesne utnieh.</p>
<p>Voestegh sïjhtem vuartasjidh mejtie G2-lïerijh objeekti kasush buektiehtidh.</p>
<p>Goerehtimmiedåehkieh 69% tjåenghkesne buektiehtamme. Daate bijjelen moenedimmiedaltese jïh vuesehte dah goerehtimmielïhtsegh direkte objeektem vejtiestamme.</p>
<p>Men eah referansedåehkien daltesem jaksh, man 89% jïh G1-daltesem man 90% jïh bijjelen (Thornton jïh Wexler, 1999). Vuartesjh tabellide 4.4 jïh 4.5. Voestes dåehkie (n=3), mij guhkemes saemien lohkeme, 80% dejstie direkte objeektijste tjåanghkan (Lïerehtimmie 1 jïh</p>
<p>Lïerehtimmie 2) mïerhkesjamme. Mubpie dåehkie (n=5/3) mij åeniehkåbpoeh saemien lohkeme, 64% mïerhkesjamme jïh gåalmede dåehkie (n=1), mij åeniehkommes lohkeme, 61% mïerhkesjamme6. Sisnjelds mubpene dåehkesne aaj stoere joekehtassh, jïh göökte dejstie lïhtsegistie eakan mubpene lïerehtimmesne vaestiedamme. Vuartesjh tabellem 4.6. Men ij guhte dejstie goerehtimmiedåehkijste dan referansedåehkien illeldahkh, 89%, jaksin, badth sjollehke vuartasjidh tabelleste 4.14 ihke dïhte G2-lïerije mij bööremes vaestiedamme 89% buektiehti. Daate illeldahke nov sån vuesehte dle nuepie G1-daltesem jaksedh. Voestes dåehkie buerebe mubpiem lïerehtimmiem vaestiedamme (83%), jïh seamma illeldahkem jakseme goh referansedåehkie (80%). Vuartesjh tabellide 4.4 jïh 4.6. Mubpie dåehkie buerebe mubpiem lïerehtimmiem (70%) darjoeji gåalmede dåehkeste (40%). Im buektehth sosiolingvistiske goerehtimmeste lohkedh man åvteste gåalmede dåehkie dan hijven voestes lïerehtimmiem darjoeji. Men dle stoere joekehtasse, bijjelen guektiengïerhth, voestes (82%) 6 Dan åvteste barre akte dennie gåalmadinie dåehkesne dellie geerve daejredh mejtie daate illeldahke representatijve. jïh mubpien (40%) lïerehtimmien gaskem. Goh aerebe leam tjaaleme voestes lïerehtimmesne multiple choice, gusnie lïhtsegh galkin objeektem njieljie baakoehammojste veeljedh.</p>
<p>Mubpene lïerehtimmesne tjïehtin jïjtje dejtie morfologiske suffikside måjhtajidh jïh dejtie baakojde tjaeledh. Gosse åeniehkåbpoe bodtesne saemien lohkeme dellie vïenhtem aelhkebe baakoehammojste veeljedh enn jïjtje dejtie morfologiske suffikside måjhtajidh jïh tjaeledh. Jis voestes jïh mubpiem lïerehtimmiem viertestem, dellie stoere joekehtassh dåehkiej gaskem.</p>
<p>GD1 7% (76%-83%), GD2 12% (58%-70%) jïh GD3 42% (82%-40%). Vuartesjh tabellem 4.6. Jïebnebe jïh jollebe illeldahkh voestes dåehkesne.</p>
<p>Maam leam boelhkesne 2.3.1 tjaaleme Åfarli jïh Eide (2003, 2008) buerkiestægan gaajhki gïeli leah abstrakte kasush, dan åvteste abstrakte kasush UG:n sisnie. Chomsky (1981) joe daan bïjre tjeeli 1981. G2-lïerijh dah abstrakte kasush sijjen voestes gïeleste lïereme. Daaroen gïele funksjonelle objeektemorfemi namhtah, ij leah G1:n transferem nuhtegs G2-lïerijidie utnedh daennie tsiehkesne. Dah tjiehtieh dam sjïere væhtam hööptedh jijhtedh jïh måjhtajidh våajnoes morfemem -m,-h,-ide,-jde jallh -idie objeektese mïerhkesjidh.</p>
<p>Gosse goerehtimmiedåehkiej illeldahkh vuartasjamme dellie leam G1-transferem gaavneme.</p>
<p>Saemien objeektem mïerhkesje, mohte daaroen. Gosse transfere daaroengïeleste dellie såemies G2-lïerijh åajaldehtieh objeektem mïerhkesjidh. Vuesiehtimmien gaavhtan: (13) *Fïerhten biejjien maanah haeniedieh onne skovtere_ åadtjodh.</p>
<p>Vuartesjh tabellide 4.6 jïh 4.4 mah vuesiehtieh idtji guhte dejstie dåehkijste referansedåehkien illeldahkh jaksh. Men dah gïeh guhkemes saemien lohkeme bööremes buektiehtieh, jalhts annje dåeriesmoerh G2-lïerijidie gååvnese funksjonelle morfologijem utnedh.</p>
<p>Daah illeldahkh meehtimh veanhtadidh dej teoriji jïh hypotesi mietie maam leam boelhkine 2.3 jïh 2.4 tjaaleme. Ahn (2015) aaj seamma illeldahkh gaavneme sov goerehtimmesne gusnie englaantengïele G1 jïh koreen G2. Ahn (2015) goerehtamme mejtie koreen G2-lïerijh koreen kasush vejtiestamme jïh mejtie dah lïerijh dejtie kasusidie reaktoelaakan lïerehtimmesne nuhtjeme. Dah G2-lïerijh GJ-lïerehtimmiem ( <em type="italic">grammaticality judgment task </em>) åadtjoejin jïh galkin vierhtiedidh mejtie raajesh grammatiske. Dah galkin båajhtoeh kasuseåtnoe gaavnedh. </p>
<p>Dah koreen G2-lïerijh 60% buektiehtin nominatijvekasusijstie jïh 51% akkusatijvekasusijstie gaavnedh, mah båajhtahligke åtnasovveme. Dah gïeh guhkemes koreen lohkeme 64% nominatijvekasush jïh 58,3% akkusatijvekasush gaavnin. Dah gïeh aadtjen aalkeme lohkedh 56% nominatijvekasush jïh 43,7% akkusatijvekasush gaavnin. Koreen G2 jïh saemien G2 seammalaakan evtiedieh. Dah gïeh guhkebe gïelide lohkeme aaj bööremes haalvah. Vuartesjh aaj boelhkesne 2.4.2.</p>
<p>Daah illeldahkh Ahnen (2015) goerehtimmeste jïh mov goerehtimmeste Feature Reassembly</p>
<p>Hypotesen mietie. Lardiere (2009 a,b) buerkeste dïhte G2-lïerije tjeahta tjïertem orre sjïere formelle væhtijste buajhkedh mij jeatjahlaakan G1:n tjïerteste sjïere formelle væhtijste.</p>
<p>Fïerhten gïelesne dah sjïere formelle væhtah leksikaale morfemidie (baakojde) jïh biehkide veadtaldihkie. Vuesiehtimmien gaavhtan dah saemien G2-lïerijh tjiehtieh sijjen formelle væhtah G1-grammatihkesne jeatjahlaakan öörnedh G2-grammatihkese jïh rïektes funksjonelle objeektemorfemh NP:se vedtedh. Dah tjiehtieh rïektes objeektemorfemh leksikovneste gaavnedh jïh NP:se dah våajnoes objeektemorfemh buektiehtidh raajesisnie jïh aaj rïektes kontekstesne. White (2003, 2005) buerkeste muvhten aejkien G2-lïeriji gïeleproduksjovne funksjonelle morfologijen namhtah. Læjhkan dej morfologije lea UG:n sisnie, men eah G2-lïerijh buektehth dejtie gaavnedh gosse soptsestallemasse jïh tjaeliemasse daarpesjieh G2-gïelesne. Dan hypotesen nomme Missing Surface Inflection Hypothesis. White:n (2003, 2005) mietie dah G2-lïerijh abstrakte kasush vejtiestamme, men eah badth annje direkte objeektese gaajhkem våajnoes morfologijem mïerhkesjamme. Vuartesjh vielie boelhkesne 2.4.1.</p>
<p>Daah illeldahkh jïh hypotesh maam bijjege neebneme Bottleneck-hypotesen mietie. Sïjhtem vielie daan bïjre digkiedidh dennie boelhkesne 5.1.4. Men voestegh galkem vuartasjidh mejtie</p>
<p>G2-lïerijh verbh subjeekti mietie eensilaakan sojjehtieh hammojne presens jïh preteritum. <em type="italic">5.1.2. Mejtie G2-lïerijh verbh subjeekti mietie sojjehtieh </em></p>
<p>Slabakova (2016) jeahta dïhte mij geerve G2-lïerijidie Bottleneck-hypotesen mietie lïeredh, dle joekehtassem G1- jïh G2-gïeli funksjonelle morfologijen gaskem. Ij leah dan jeene funksjonelle morfologije daaroengïelesne goh saemiengïelesne. Saemien gïelesne persovnh jïh numerush verbide finidte raajesisnie, men ij leah daaroen naemhtems væhtah. Missing</p>
<p>Surface Inflection Hypotesen (Haznedar and Schwartz (1997) jïh Prévost and White:n (2000a,b)) mietie aarvadallem saemien G2-lïerijh eah gaajhki verbi minngiegietjieh utnieh verbide raajesinie. Maam leam aerebe tjaaleme boelhkesne 2.4.1 Haznedar jïh Prévost et al. buerkiestieh daate <span type="quote">«mapping»</span>-dåeriesmoere abstrakte væhtaj jïh våajnoes morfologiske hammoej gaskem. Dle haastadihks G2-lïerijidie funksjonelle morfemh abstrakte morfosyntaktiske væhtide ektiedidh gosse daerpies. Full Transfer Full Access Hypotese (Schwartz jïh Sprouse, 1994, 1996) aaj vuesehte dah lïerijh voestes iereste dam G1-grammatihkem sjïehtesjieh G2-gïelese gosse G2-gïelem lïerijieh. Jis ij G1-grammatihke sjeahta, dah G2-lïerijh UG:se gåhtjoeh orre parameeterh sjïehtesjadtedh, guktie G2-grammatihkem naemhtie tseegkedh.</p>
<p>Daennie goerehtimmesne aarvadallem, dej hypotesi mietie, dle daaroen G1-transfere mearan</p>
<p>G2-lïerijh saemien lïereminie. Jeenemes aerebe lohkehtimmesne, jïh vaenebe gosse guhkiem gïeline gïehtelamme. Hypotesi mietie manne vïenhtem voestes dåehkie, GD 1, edtji buerebe subjeekte-verbaale kongruensem haalvedh dejstie jeatjah goerehtimmiedåehkijste, GD 2 jïh</p>
<p>GD 3. Hypotesi mietie im vïenhth G2-lïerijh seamma daltesem jaksh goh referansedåehkie gosse verbh subjeekti mietie sojjehtieh hammosne presens jïh preteritum. Gosse tabellem 4.9 vuartasjibie, dellie maehtebe hypotesem illeldahki mietie nænnoestidh.</p>
<p>Goerehtimmiedåehkieh 67% tjåenghkesne buektiehtamme. Daate bijjelen moenedimmiedaltese jïh vuesehte dah goerehtimmielïhtsegh verbh subjeekti mietie vejtiestamme. Men eah referansedåehkien daltesem jaksh, man 94% (tabelle 4.8) jïh G1-daltesem man 90% jïh bijjelen (Thornton jïh Wexler, 1999).</p>
<p>Voestes goerehtimmiedåehkie 81% jaksa, mubpie dåehkie 61%, jïh gåalmede dåehkie 50%, (tabelle 4.10). Ij guhte dejstie dåehkijste referansedåehkien illeldahkide jaksh, man 94%.</p>
<p>Voestes dåehkie 13% unnebe buektiehti. Men tabelleste 4.14 maehtebe vuartasjidh ihke dïhte</p>
<p>G2-lïerije mij bööremes vaestiedamme 94% buektiehti. Daate illeldahke nov sån vuesehte dle nuepie G1-daltesem jaksedh.</p>
<p>Illeldahkh daehtie goerehtimmeste aaj Rodriguez jïh Reglero:n (2015) goerehtimmien mietie.</p>
<p>Dah guaktah goerehtigan guktie dah goerehtimmielïhtsegh S-V kongruensem buektiehtin. Dej goerehtimmielïhtsegi gïelh englaanten gïele G1 jïh spanske G2, spanske aerpiegïele jïh spanske feadtagïele. Tjaaleldh illeldahkh vuesiehtin G2-lïerijh 62% S-V kongruenseste buektiehtin, aerpiegïeli lïhtsegh 70% jïh feadtagïeli lïhtsegh 90%.</p>
<p>Åfarli jïh Eide:n (2003, 2008) mietie verbe tjeahta juhtedh T:n baaktoe CP:ese daaroengïelesne juktie sov tempusem preteritum åadtjodh jïh V2-parameeterem tjïrrehtidh, mearan saemiengïelen verbe VP:sne tjöödtjeste. Sïjhtem dam raajesinie (14) jïh (15) vuesiehtidh.</p>
<p>Raajese (14) lea grammatiske mearan raajese (15) lea ovgrammatiske (Vinka, 2013). (14)</p>
<p>Månnoeh daamtaj bihkien surrieh jïh jokngh.</p>
<p>Raajesisnie (14) adverbe <span type="quote">“daamtaj”</span> verben åvtelisnie, mearan raajesisnie (15) adverbe verben minngielisnie. (15) *Månnoeh bihkien daamtaj surrieh jïh jokngh.</p>
<p>Gosse thetaråallh jïh abstrakte kasush leah NP:ide vadtasovveme, dellie dah persovne- jïh numerusevæhtah bæjngoeh NP:ste åajjan T jieniemdieh. T jïh V aktanieh jïh affiksh verbese juhtieh, jïh destie tïjje, numeruse jïh persovne verbese jijhtieh. Verbe tempusem åådtje stuvremen baaktoe T:ste V:se. Daate saemien gïelevuekie jïh destie daaroengïeleste joekehtadta. Bottleneck-hypotesen mietie daate dïhte mij geerve G2-lïerijidie.</p>
<p>Vuesiehtimmien gaavhtan Lïerehtimmesne 2 akte naemhtie vaestiedi: (16) *Dïhte gie voestegh tjuedtjele aereden prïhtjegem voessjedh.</p>
<p>Eah G2-lïerijh gan gaajhkh funksjonelle morfemh (numerush, persovnh jïh tïjje) utnieh verbese raajesisnie. Seapan daate G1-transfere mearan G2-lïerijh saemien lïereminie.</p>
<p>Jeenemes aerebe lohkehtimmesne, jïh vaenebe gosse guhkiem gïeline gïehtelamme. Ij leah</p>
<p>G1:n transferem nuhtegs utnedh G2-lïerijidie daennie tsiehkesne.</p>
<p>Manne aaj goerehtamme man åvteste dan stoere joekehtasse voestes jïh mubpien lïeriehtimmien gaskem. Destie gaavneme preteritum stuerebe haesteme hammoste presens.</p>
<p>Vuartesjh tabellem 4.12. Kreajnas preteritum stuerebe haesteme gaajhkide dåehkide, presens lea aelhkebe haalvedh. Voestes dåehkien lea 71%, mubpie dåehkien 33% jïh gåalmede dåehkien 0%, mohte referansedåehkien 93%. Aarvadallem daate illeldahke [+preteritum]-væhteste, men kaanna dan gaavhtan åeniehkåbpoe tïjjem dam hammoem utnieh skuvlesne aaj.</p>
<p>Vihkeles lohkehtæjjide dam vïhtesjidh. Lingvistiske teorien mietie Slabakova (2016) buerkeste funksjonelle morfemh goh subjeekte-verbaale kongruense jïh preteritumen minngiegietjieh lea barkoes dan åvteste G2-lïerijh tjiehtieh abpe raajesem syntaktiske joekehtidh mearan G2-gïelem nuhtjieh. Ierielimmeste munnjien preteritum naa stuerebe haesteme hammoste presens åarjelsaemien gïelesne, men teorien mietie daagkeres illeldahke nænnoestamme englaanten gïelesne aaj. Mc Donald (2006) vuesiehti G2-lïerijh haestemh åadtjoejin morfologiske infleksjovnine gosse G2-gïelem nuhtjin. Vuesiehtimmien gaavhtan sïejhme perfektumen minngiegietjieh <em type="italic">-ed </em>jïh subjeekte-verbaale kongruense <em type="italic">–‘s </em>englaanten gïelesne haastadihks. Men idtjin barre G2-lïerijidie haastadihks, seammalaakan aaj G1-soptsestæjjide gosse fuehpesne jïh sæjloes mearan seamma goerehtimmien lïerehtimmieh darjoejin goh G2-lïerijh. Mc Donald (2008 a,b) göökte vielie goerehtimmieh aaj darjoeji nemhtie guktie G1-lïerijh tjoerin taalh måjhtajidh mearan jeatjah lïerehtimmieh darjoejin. </p>
<p>Seamma illeldahkh jijhtin. Destie Mc Donald jeahta gosse G2-lïerijh orre gïelem lierieh dellie tjiehtieh jeenjen bïjre ussjedidh, jïh barkoesåbpoe G2-lïerijidie enn G1-lïerijidie mearan G2-gïelem nuhtjieh. Dah tjuerieh barkoemojhtesem tjamki nuhtjedh.</p>
<p>Manne aarvadallim subjeekten kasusem aelhkie vejtiestidh, dan gaavhtan seammalaakan daaroengïelesne aaj. Jïh lïerehtimmie 2 dam vuesiehti. Gåabpaginie gïeline saemien jïh daaroen subjeekte nominatijvesne. Dellie aaj aelhkebe G2-lïerijidie. Maahta seamma kasusem nominatijve utnedh aktentaalen jïh gellientaalen, barre jeatjah minngiegietjieh/morfemh.</p>
<p>Åejvienjoelkedasse naemhtie: Saemiengïelesne hammoe singulare Ø, jïh pluralesne –h.</p>
<p>Daaroengïelesne hammoe singulare Ø, jïh pluralesne Ø, –er, -or, -ar. Ij badth gaajhke dan aelhkie maam leam desnie tjaaleme, men idtjim naan sjïere nominatijvehammoeh pryövh daennie goerehtimmesne.</p>
<p>Dah illeldahkh aaj Feature Reassembly hypotesen mietie. Mearan G2-lïerijh saemien lïereminie, tjiehtieh dah sjïere formelle væhtah daaroengïelesne G1 jeatjahlaakan öörnedh, guktie aaj saemien G2 sjeahtah. Gosse dah væhtah fååtesieh G1-gïelesne dellie G2-lïerijh tjiehtieh UG:se gåhtjodh jïh G2-væhtah gaavnedh jïh vejtiestidh. Vuartesjh vielie dan bïjre boelhkesne 2.4.1 jïh 5.1.1.</p>
<p>Minngemes maehtebe daestie nænnoestidh, eah goerehtimmielïhtsegh annje subjeekte-verbaale kongruensem ellies vejtiestamme. Eah gaajhki verbi morfemh (tïjje jïh numeruse) våajnoes, men subjeekti rïektes kasush. G2-lïerijh badth gietskebe G1-daltesem jeksieh gosse guhkiem saemiengïeline giehtelieh. Aarvadallem daah illeldahkh aaj Bottleneck-hypotesen mietie. Sïjhtem vielie daan bïjre digkiedidh boelhkesne 5.1.4. <em type="italic">5.1.3. Mejtie aelhkebe verbh subjeekti mietie sojjehtidh enn objeekth mïerhkesjidh </em></p>
<p>Mov hypotesen mietie aarvadallim objeektem mïerhkesjidh vïerrebe haalvedh subjeekte-verbaale kongruenseste. Goerehtimmien gaskemedtien taalh vuesiehtieh dle aelhkemes verbh hammosne presens subjeekti mietie sojjehtidh (72%), dan mænngan objeekth mïerhkesjidh (69%) jïh minngemes verbh hammosne preteritum sojjehtidh (35%), tabellesne 4.16. Mov goerehtimmesne kreajnas preteritum stuerebe haestemh gaajhkide dåehkide. Presens lea aelhkebe haalvedh. Vuartesjh tabellem 4.17. Ij leah dan kreajnas mejtie aelhkebe direkte objeektem mïerhkesjidh goh verbh subjeekti mietie hammosne presens sojjehtidh. Illeldahkh vuesiehtieh dah gïeh guhkemes saemien lohkeme mahte seamma hijven dejtie haalvah. Naan lïhtsegh buerebh direkte objeektem mïerhkesjieh, jïh naan buerebh verbh hammosne presens sojjehtieh. Dah mah åeniehkåbpoe saemien lohkeme stuerebe joekehtassem vuesiehtieh.</p>
<p>Dotkemeilleldahkh v.g. Brown (1973) jïh Ahn (2015) vuesiehtieh G2-lïerijh morfemh öörnegen mietie lierieh. Ij gie goerehtamme guktie morfemh öörnegen mietie vejtiestamme saemien gïelesne. Ij badth englaanten gïele veljie morfemegïele, destie ij gåaredh saemiengïeline viertiestidh. Men gåarede gïhtjedh mejtie morfemh öörngen mietie leara saemiengïelesne aaj.</p>
<p>Papadopoulou et al. (2011) goerehtimmiem darjoejin gusnie greken G1- jïh tyrkijen G2-lïerijh. Dah kasusemorfologijem jïh verbi suffiksh (tïjje jïh S-V kongruense) goerehtin tyrkijen gïelesne. Golme goerehtimmiedåehkieh meatan; daltese I (åeniehkommes tyrkijen lohkeme), daltese II jïh daltese III (guhkemes lohkeme). Papadopoulou et al:i illeldahkh vuesiehtieh dah goerehtimmiedåehkieh 21% (I), 39% (II) jïh 49% (III) reaktoelaakan objeekth mïerhkesjin. Dïhte verbaale sojjehtimmie (tïjje jïh S-V kongruense) gaskemedtien 45% (I), 75% (II) jïh 94% (III). Vuartesjh tabellem 2.2. Dah illeldahkh vuesiehtieh aelhkebe rïektes verbaalen sojjehtimmiem tjïrrehtidh goh objeektem mïerhkesjidh. Kreajnas evtiedimmie dan goerehtæmman aaj. Gosse G2-lïerijh guhkebe G2-gïelen funksjonelle morfemidie giehtelieh, dle buerebe illeldahkh sjædta. Tjïehtebe mih vïhtesjidh objeektemïerhkesjimmie tyrkijen gïelesne haastadihks jïh geervebe saemiengïeleste.</p>
<p>Montrul (2016) aaj dotkemem aerpiegïeli soptsestæjjaj bïjre iktedamme, mah vuesiehtieh nominaale morfologije vïerrebe haalvedh verbaale morfologijeste. Daan goerehtimmien referansedåehkie aaj buerebe verbide sojjehte hammojde presens jïh preteritum (93%) goh objeekth mïerhkesje (89%), jalhts referansedåehkie G1-daltesisnie (tabelle 4.15). Seapan seammalaakan saemiengïelen lohkehtimmesne aaj gosse daaroengïele lea jïjtjereerije gïele.</p>
<p>Mov goerehtimmien illeldahki mietie (vuartesjh 4.2.2.3) maehtebe dam öörnegem tseegkedh mah aelhkemes haalvedh, objeekth mïerhkesjidh jallh verbh sojjehtidh: 1. Verbh subjeekti mietie sojjehtidh, presens 2. Objeekth mïerhkesjidh 3. Verbh subjeekti mietie sojjehtidh, preteritum</p>
<p>G2-teorije jïh hypotesh jïh daan goerehtimmien illeldahkh vuesiehtieh G2-lïeriji haestemh leah morfologijem haalvedh. Presens aelhkebe haalvedh objeekteste mïerhkesjidh. Men preteritum våajnoes vïerrebe haalvedh. Im daejrieh mejtie vïerrebe hammoem preteritum vejtiestidh jallh mejtie vaenebe bodtem hammojne preteritum barkeminie skuvlesne. Jis referansedåehkine viertestem dle seapan daate illeldahke jæjhta lohkehtimmien gaavhtan. Dah gïeh stööremes joekehtassh vuesiehtieh (tabelle 4.13) aaj vaenebh tæjmoeh skuvlesne saemiengïelem åtneme.</p>
<p>Minngemes daennie boelhkesne 5.1 sïjhtem goerehtimmien illeldahkh Bottleneck-hypotesen mietie digkiedidh. <em type="italic">5.1.4. Goerehtimmien illeldahkh jïh Bottleneck-hypotese </em></p>
<p>Slabakova (2016) Bottleneck-hypotesem buerkeste goh boehtele. Gosse edtja mubpiem gïelem utnedh dellie boehtelem jarkele pryövoe nuekies boehtelistie mïernjedh. Boehtelen tjovve, gusnie gaertjemes, lea dïhte funksjonelle morfologije.</p>
<p>Jis G2-lïerijh gelkieh G2-gïelen syntaksem jïh goerkesimmiem vejtiestidh, dle G2-lïerijh tjiehtieh boehteletjovven baaktoe jaksedh. Jis eah dam funksjonelle morfologijem haalvah, dellie geerve G2-gïelem guarkedh. Geerve aaj soptsestidh jallh tjaeledh guktie G1-soptsestæjjah G2-lïerijidie guarkah. Funksjonelle morfologijen namhtah ij mubpie gïele buajhkoes sjïdth.</p>
<p>Mc Donald (2006) jïh Hopp (2010) jiehtiejægan guektiengïelen lïerijh tjiehtieh tjamkebe stradtjedh funksjonelle morfologijem G2-gïelese sjïehtedidh enn aktengïelen lïerijh. Jis aktengïelen lïerijinie vierteste guektiengïelen lïerijh stuerebh variasjovnh vuesiehtieh.</p>
<p>Haznedar and Schwartz (1997) jïh Prévost and White (2000a,b) vuesiehtieh G2-lïerijh jeenebe maehtieh enn dah vuesiehtieh, gosse G2-gïelem nahtadieh. G2-lïerijen produksjovne maahta biejjien doekoe jïerene gosse dïhte madtjele jallh vearrene gosse sæjloes.</p>
<p>Daennie goerehtimmesne libie vuartasjamme dah goerehtimmiedåehkieh funksjonelle morfologijem vejtiestamme, men eah annje referansedåehkien illeldahkh jakseme.</p>
<p>Goerehtimmie vuesehte ihke variasjovnegamtam åenie-åeniehkåbpoe sjædta gosse guhkiem gïeline barkeme. Variasjovnegamta objeektidie unnebe sjædta prosenteste 53 prosentese 21 jïh S-V-kongruensese prosenteste 57 prosentese 25 goerehtimmiedåehkiej luvnie (GD 1 (21% jïh 25%) jïh GD 2 (53% jïh 57%)). Referansedåehkien variasjovnegamta barre 3% objeektidie jïh 5% S-V-kongruensese. Vuartesjh tabellem 4.14, jïh diagrammem 4.6.</p>
<p>Maehtebe mih naemhtie jiehtedh, jis G2-lïerijh saemiengïelen hammoem preteritum buektiehtamme dellie jeenemes hammojste direkte objeekte jïh presens aaj reaktoe. Dah gïeh guhkemes jïh bööremes gïeline barkeme Bottleneck-hypotesen baaktoe jakseme.</p>
<p>Minngemes maahtam naemhtie iktedidh:  Gosse objeektem mïerhkesjieh jïh verbh subjeekti mietie sojjehtiehieh dellie tjiehtieh daaroen G1-transferem heerredidh.  Gosse eadtjohkelaakan funksjonelle morfemidie kontekstine barkeminie, dle buerie buerebe dejtie haalvah.  Eah badth annje saemien G2-lïerijh referansedåehkien illeldahkh jakseme, men gietskebe G1-daltesasse gosse gïeline eadtjohkelaakan berkieh. Såemies G2-lïerijh joe</p>
<p>G1-daltesem jaskeme, jalhts eah leah seamma stinkes jïh jïebne illeldahkem vuesiehtieh goh referansedåehkie. Slabakova (2016) jeahta gåarede dejtie morfosyntaktiske jïh syntaktiske hammojde G2-gïelese hijvenlaakan lïeredh mænngan jieliemisnie, jïh destie G1-daltesem jaksedh.</p>
<p>Daennie boelhkesne manne mov goerehtimmien hypotesem jïh dejtie vïjhte gyhtjelasside digkiedamme. Daelie gihtjem guktie mih maehtebe daan goerehtimmien illeldahkh jïh G2-hypoteside åarjelsaemien G2-lohkehtimmine utnedh. 5.2. Guktie dah illeldahkh daehtie goerehtimmeste aevhkine sjidtieh G2-åarjelsaemien lohkehtimmesne</p>
<p>Mijjieh maehtebe nænnoestidh funksjonelle morfologije lea haastadihks G2-lïerijidie vejtiestidh seamma saaht gïele. Manne dam aajhtseme goh lohkehtæjja, jïh dotkeme jeatjah</p>
<p>G2-gïelijste seamma illeldahkh vuesehte. Ij aelhkebe sjædta gosse veljie morfologije G2-gïelesne. Dle nuhtegs daejredh ihke almetjen LAD:m, aktene grammatiske systeeme fïere guhtesne, naemhtie lea tseegkeme. Ij leah mijjen learohki jallh lohkehtæjjaj bieleste liejmie gan.</p>
<p>Guktie maehtebe dellie lohkehtimmiem sjïehtesjadtedh jïh radtjoeslaakan G2-lohkehtimmesne barkedh? Im maehtieh gaajhkem dïsse vaestiedidh. Men G2-dotkeme jïh daan goerehtimmien illeldahkh maehtieh maam funksjonelle morfologijen bïjre vaestiedidh.</p>
<p>Slabakova (2016) iktede:  Funksjonelle morfologije joekoen vihkeles goerkesæmman jïh aaj vuesehte akte gïele joekehtadta dujstie mubpijste.  G2-gïelen funksjonelle morfologije haastadihks måjhtajidh jïh utnedh G2-lïerijidie.  Dan åvteste syntakse universelle, dellie ij geerve G2-gïelen komplekse struktuvrh jïh sisvegem guarkedh jis G2-lïerijh dam funksjonelle morfologijem leah vejtiestamme.  Juktie syntaksem jïh goerkesimmiem vejtiestidh, dellie G2-lïerijh tjiehtieh boehteletjovven (Bottleneck:n) baaktoe jaksedh. (Vuartesjh aaj boelhkesne 2.4.1).</p>
<p>Daate empirije vihkeles saemien G2-lïerijidie jïh lohkehtæjjide aaj. Seamma illeldahkh åarjelaemien lohkehtimmesne aaj jijhtieh. Bottleneck-hypotese maahta mijjen lohkehtimmien haestemh tjïelkestidh jïh bïhkemdidh. Bottleneck-hypotesen mietie aaj vihkeles gaavnedh mah leah aelhkie lïeredh jïh mah geerve G2-lohkehtimmesne. Lohkehtimmesne tjïehtebe tjarkebe jïh guhkebe dejnie mejnie haastadihks barkedh G2-gïelesne. Aaj nuhtegs daejredh mah aelhkie lïeredh, dah mah namhtah lïerijidie lohkehtimmesne båetieh. Ibie daarpesjh dan guhkiem dejnie gïehtelidh skuvlesne.</p>
<p>Daejstie goerehtimmien illeldahkijste tjirkem aktem öörnegem tseegkedh mah aelhkemes haalvedh saemien G2: 1. Subjeekth nominatijvesne mïerhkesjidh 2. Verbh subjeekti mietie sojjehtidh, presens 3. Objeekth mïerhkesjidh 4. Verbh subjeekti mietie sojjehtidh, preteritum</p>
<p>Men ij daate goerehtimmie maam jiehtieh dej jeatjah funksjonelle morfemi bïjre.</p>
<p>Bottleneck-hypotese jïh Feature Reassembly hypotese vuesiehtieh G2-gïelen baakoeh jïh dej funksjonelle morfemh lea vihkielommes lïeredh G2-lohkehtimmesne. Gosse stoere joekehtassh funksjonelle morfologiske væhtaj gaskem G1:n jïh G2:n gïeline, dle joekoen daerpies dejgujmie daamtaj jïh saavrehke barkedh. Onne maana sov ietniengïelem iemielaakan leara. Gosse båarasåbpoe jïh mubpiem gïelem leara dellie geervebe barre iemielaakan lïeredh, dellie stoere aevhkine G2-lohkehtimmesne åtna. Norris and Ortega (2000) jïh Spada and Tomita (2010) dle jiehtieh tjamki vïhnestimmie gååvnese ihke G2-lohkehtimmie nuhtegs gosse G2-gïelem leara. Minngemes Slabakova beavna gosse ovmessie lïerehtimmieh radtjoeslaakan lohkehtimmine barkebe, dellie maehtebe dah gïelehaestemh håajhtodh. Gosse G2-gïelem jiene-jienebe nahtedeminie dellie dïhte grammatihke buerie buerebe sjïdteminie. 5.3. Vuekiedigkiedimmie</p>
<p>Daennie boelhkesne sïjhtem digkiedidh mejtie goerehtimmiedåehkieh jïh referansedåehkie leah representatijve goerehtæmman, boelhkesne 5.3.1, guktie goerehtimmiem tjïrrehtamme boelhkesne 5.3.2 jïh guktie goerehtimmiem dorjeme gaskeviermesne, 5.3.3. <em type="italic">5.3.1. Goerehtimmiedåehkieh jïh referansedåehkie </em></p>
<p>Daennie goerehtimmesne åktsesh goerehtimmiedåehkine, jïh gööktesh referansedåehkesne.</p>
<p>Vuartesjh 3.1. Dle vaenie lïhtsegh fïerhten dåehkesne sjïdti, jïh gåalmede dåehkesne barre akte. Im vïenhth gåalmede dåehkie representatijve, badth nov sån maam akt vuesehte. Manne hov lim gegkiestamme jienebh gåalmede dåahkan sjïdtin, men idtjin jienebh sïjhth jallh hïnnh vaestiedidh jalhts dejtie lim skreejreme vaestiedidh. Naemhtie barre akte daennie dåehkesne.</p>
<p>Referansedåehkesne aerpiegïelen soptsestæjjah. Ij gååvnesh aktengïelen soptsestæjjah saemien G1-gïeline. Montrul (2016) vuesehte aerpiegïelen soptsestæjjah daamtaj verbi jïh nomeni våajnoes morfologije sliejhtieh. Men daan goerehtimmien illeldahkh vuesiehtieh referansedåehkie G1-daltesem jaksa. Destie maehtebe nænnoestidh daah aerpiegïelen soptsestæjjah leah representatijve daan goerehtæmman. Vuartesjh aaj aalkovistie daennie boelhkesne 5. <em type="italic">5.3.2. Guktie goerehtimmiem tjïrrehtamme </em></p>
<p>Goerehtimmien göökte åejvieboelhkh, akte sosiolingvistiske goerehtimmie jïh akte saemiengïelen goerehtimmie gusnie göökte lïerehtimmieh, vuartesjh boelhkesne 3.2.1. Dan åvteste stoere joekehtassh illeldahkine lïhtsegi gaskem jïh saemien lïerehtimmiej (1 jïh 2) gaskem, vïenhtem aelhkebe orreme illeldahkide toelhkestidh jis aaj lim gihtjeme mejtie saemien daelie lohkeminie jallh gåessie minngemes aejkien saemien lohkeme. Jis jaepien jallh jaepiej juassah goerehtimmielïhtsegh saemien lohkeme, dellie sån barkoesåbpoe gïelem nuhtjedh jis saemien sveekaejkien gåvloes jïh våajnoes seabradahkesne. Gïele mænngene jis vaenie åtnasåvva (Montrul, 2016). Seamma guktie leam illeldahkh åådtjeme, mah gïelemaahtoem vuesiehtieh dan tïjjen gosse dah vaestiedamme.</p>
<p>Sïjhtim goerehtidh guktie saemien lïerijh sijjen G2-gïelen funksjonelle morfologijem evtiedin.</p>
<p>Dellie goerehtimmielïhtsegh, ovmessie gïelemaahtojne, daerpies goerehtæmman. Destie vihkeles lïerehtimmieh darjodh guktie gaajhkesh maehtieh maam vaestiedidh. Men haastadihks hijven lïerehtimmieh darjodh, gosse stoere gïelejoekehtassh lïhtsegi gaskem. Dan åvteste clozetestem voestes lïerehtimmesne jïh produksjovnelïerehtimmiem mubpene lïerehtimmesne darjoejim. Aelhkemes lïerehtimmeste 2 vuartasjidh mejtie G2-lïerijh funksjonelle morfologijem vejtiestamme. Gosse jïjtje dejtie morfemidie reaktoelaakan tjaala, dellie aaj goerkesimmiem vuesehte. Vïenhtem dam voestes lïerehtimmiem aelhkebe darjodh dehtie mubpede lïerehtimmeste. Akte dejstie lïhtsegistie aaj dam tjeeli goerehtimmien mænngan. Gosse gïeleevtiedimmiem aaj vaajtelim goerehtidh, dellie daerpies jeenen bïjre gihtjedh. Destie mov goerehtimmie kaanna fer stoere jïh vijries sjïdti. Læjhkan vïenhtem dah illeldahkh nuhtegs G2-lohkehtæmman sjidtieh, jïh aaj dejtie gïeh vielie sijhtieh funksjonelle morfologijen bïjre goerehtidh. <em type="italic">5.3.3. Digitaale goerehtimmie </em></p>
<p>Manne goerehtimmiem gaskeviermesne darjoejim, aktene programmine man nomme</p>
<p>MoodleCloud. Hijven gaskeviermiem utnedh gosse guhkies gaajhkide vuelkedh mah maerele gihtjedidh. Men nov sån vïerrebe skreejrehtidh goerehtimmiem vaestiedidh. Lïerehtimmieh gaskeviermesne maehtieh aaj vaastojde gaertjiemdidh. Jis barkoes MoodleCloudese tjaangedh, jallh eah sih guarkah maam gelkieh darjodh, dellie maehtieh goerehtimmiem gelkiehtidh aerebe goh riejries. Jeenemes dejstie G2-lïerijidie gaajhkem vaestiedamme, men golmesh daejstie idtjin gaajhkem vaestedh. Idtjim buektehth gan vaaksjodh mejtie viehkievierhtieh nuhtjin, jallh viehkiem åadtjoejin mearan lin vaestedeminie. Men pryövim skreejrehtidh goerehtimmiem darjodh viehkievierhtiej namhtah. 5.4. Konklusjovne jïh båetije dotkeme</p>
<p>Skuvlesne lohkehtæjjine, leam vïhtesjamme såemies dejstie haestiemijstie G2-lïerijidie leah direkte objeektem mïerhkesjidh jïh rïektes subjeekte-verbaale kongruensem buektiehtidh. Dan åvteste sïjhtim dam goerehtidh.</p>
<p>Daennie goerehtimmiedåehkesne åktsesh, jïh referansedåehkesne gööktesh. Dle vaenie lïhtsegh fïerhten dåehkesne sjïdtin, jïh gåalmede dåehkesne barre akte. Im vïenhth gåalmede dåehkie representatijve, badth nov sån maam akt vuesehte. Daehtie goerehtimmeste maehtebe nænnoestidh; dah gïeh guhkemes gïeline gïehtelamme jïebnebh jïh jollebh illeldahkh vuesiehtieh. Dej lea stynkehkåbpoe gïeleåtnoe. Dah gïeh åeniehkåbpoeh lohkeme stuerebe joekehtassh illeldahkine vuesiehtieh. Gosse guhkebe gïeline barka, dle buerie-buerebe funksjonelle morfologijem haalva. Mih maehtebe aaj jiehtedh, jis G2-lïerijh saemiengïelen hammoem preteritum buektiehtamme dellie jeenemes hammojste direkte objeekte jïh presens aaj reaktoe sjidtieh. Dah gïeh guhkemes jïh bööremes gïeline barkeme boehteletjovven baaktoe jakseme. Daate Bottleneck-hypotesen mietie. Bottleneck-hypotese aaj gihtjie mah leah aelhkie vejtiestidh jïh mah leah geerve. Daehtie goerehtimmeste maehtebe lohkedh ihke subjeekten kasusem nominatijve aelhkie vejtiestidh, destie saemien G2 jïh daaroen G1 seammalaakan nominatijvem mïerhkesjieh. Dïhte mij geervebe haalvedh dle saemien funksjonelle morfologije goh objeektekasush jïh verbi minngiegietjieh finidte raajesisnie, dan åvteste saemien jïh daaroen naemhtie joekehtedtieh.</p>
<p>Goh G2-lïerijh stoere joekehtassh vuesiehtieh daennie goerehtimmesne (tabelle 4.17), tjïehtem aaj vihtiestidh dle daerpies åarjelsaemien gïelem Nöörjesne jïh Sveerjesne nænnoestidh, maanagïertesne, skuvlesne jïh dovne G2-lïeriji voengesne. Gaajhkh åarjelsaemien G2-lïerijh aaj saemien goh lohkehtimmiegïelem daarpesjieh.</p>
<p>Manne sïjhteme dan jeenem dejnie goerehtimmine jïh dan gaavhtan dan vijries sjïdti. Im daejrieh mejtie daate fer jeene dejtie illeldahkide tsavtseme. Bööremes kaanna barre direkte objeektem jallh subjeekte-verbaale kongruensem goerehtamme. Men gosse vaenie dotkeme åarjelsaemien G2-lïeriji lohkehtimmien bïjre orreme, gegkestem daate goerehtimmie nuhtegs sjædta lohkehtæjjide jïh dejtie gïeh sijhtieh vielie dan aamhtesen bïjre goerehtidh. Nov gujht daerpies vielie funksjonelle morfologijen bïjre goerehtidh åarjelsaemien, dan åvteste saemien veljie morfologije jïh naemhtems væhtah haastadihks gaajhkesidie mah G2-gïelem lierieh.</p>
<p>Daerpies aaj dotkedh guktie G2-lïerijh funksjonelle morfemidie iktemearan bööremes lierieh.</p>
<p>Slabakova (2016) jïh jeatjah dotkijh jiehtieh gïelen baakoeh jïh dej funksjonelle morfologije leah vihkielommes lïeredh G2-lohkehtimmesne. Slabakova aaj jeahta gåarede dejtie morfosyntaktiske jïh syntaktiske hammojde G2-gïelese hijvenlaakan lïeredh mænngan jieliemisnie, jïh destie (ovrehte) G1-daltesem jaksedh. Daate buerie saernie mijjide. <em type="italic">2. Saemiengïelen goerehtimmie </em></p>
<p>Lïerehtimmie 1</p>
<p><em type="bold">Gïele-enkete / Språkenket – Del 1 </em></p>
<p>Lohkh soptsesem eensilaakan mearan vaestedeminie. Diedtieh njoelem jïh veeljh dah baakoeh mah jiehtiegasse bööremes sjeahta.</p>
<p>Les fortellingen grundig mens du svarer. Trykk på pilen og velg de ordene som passer best i setningen.</p>
<p><em type="bold">SJEAKOME-BIEJJIE </em>- Laara, veedtjh munnjien [tjaetsiem] rööpses [bæhtose]. Ohtsedh [bæhtoem] tjöökeskåapesne, dievhtieh [dam bæhtoem] [tjaetseste], Aanna gylje. – Manne [galkem] [guelpiem] bïssedh. </p>
<p>Laara vaadtsa [tjöökese] ohtsede. -Im dam rööpses [bæhtoem] gaavnh gænnah. Barre [dam] plaave. - Aanna, gusnie rööpses [bæhtoe]? - Ohtsedh kåavesne dellie. Kåavese [vaadtsa].</p>
<p>Dellie maaje, [dam rööpses bæhtoem] gaavni. [Tjaetsiem] dïsse [deavhta] jïh Aannese [skådta].</p>
<p>Men Laara, vuartesjh! Guelpie eevre lovves. - Åå jöödtedh, naa stoerre [raejkie] bæhtosne.</p>
<p>Vaeltieh dam plaave [bæhtoem] dellie, Aanna vihth.</p>
<p>Aanna [ståaposne] sjeakoeminie. Aanna gon Laarah njieljie maanah [utniejægan]. Fïerhten aereden dah maanah dohkh diekie stååkegaevniejgujmie [ruehtieh]. Jïh minngemes gaajhkh [stååkegaevnieh] gualpan [leah] sleengkeme. Aanna [aalka] veesmedh [dejtie stååkegaevnide]. Jöödtedh bielien, dan gellie [bïjlh]. 26 bïjlh [tjåenghkesne]. – [Tjoerem] naan [dejstie] seedtedh, Aanna [ussjede]. [Gaajhkide bïjlide] kruana [aaskan] beaja. Gaajhkh [dåahkah] [voessese] jïh dah jeatjah stååkegaevnieh viskes [aaskan] beaja.</p>
<p>Fïerhten [biejjien] maanah [haeniedieh] onne [skovterem] åadtjodh. Jïh minngemes dellie</p>
<p>Laara onne [skovterem] öösti. Aanna [onterde] gåabph edtja dam bïejedh. Gåabpegh [aeskieh] eevre dïeves.</p>
<p>Laara viht [båata] plaave bæhtojne. Aanna aadtjen [stååkegaevnide] sjyökeme. Bæhtoem vaalta, aalka guelpiem [bïssedh].</p>
<p>Minngemes Aanna dan sæjloes, [sæjhta] löövjem jovhkedh jïh beapmoem [byöpmedidh] aarebi goh seangkose vaadtsa [åarajidh]. [Juaskadahkeste] [voejem jïh vuastam] veedtji, [skåapeste] löövjem jïh garralaejpieh. Laarese tjåårve: – Daelie beapmoe. [Månnoeh] byöpmedien. Åajaldehti maanah åerieminie. [Buertiebealese] [tjihkedægan] byöpmedidh.</p>
<p>Faahketji golme maanah aaj båetieh. [Sijhtieh] byöpmedidh. Guhkies jïjje [sjædta].</p>
<p><em type="bold">Dellie voestes biehkiem dorjeme. Darjoeh dam mubpiem. </em></p>
<p>Lïerehtimmie 2</p>
<p><em type="bold">Tjaelieh jiehtegem </em></p>
<p>Nuhtjh baakoeh daagkoe vuelege. Tjaelieh rïektes minngiegietjieh baakojde, guktie jiehtege reaktoe sjædta. Provhkh baakojde guktie gaevnjieruktien mietie tjaaleme.</p>
<p>Skriv setningen. Skriv riktige endelser på ordene, slik at setningen blir riktig. Bruk ordene nedenfor i den rekkefølge de er skrevet.</p>
<p><em type="bold">Vuesiehtimmie / Eksempel: </em></p>
<p>Saaran lea bïjle. <em type="italic">fïerhten biejjien, Saara, bïjle, tjaebpieslaakan, vuejedh </em></p>
<p><em type="bold">Fïerhten biejjien Saara bïjlem tjaebpieslaakan vuaja. </em>1. Jååktan Piere guelieh åadtjoeji. <em type="italic">raakte mænngan, Piere, guelie, tjööledh </em></p>
<p>Vaastoe: Raakte mænngan Piere guelide tjööli. <em type="italic">2. jirreden, Aanna gon Laara, edtjedh, bovre, mïnnedh </em></p>
<p>Vaastoe: Jirreden Aanna gon Laarah edtjijægan (bovrese) bovresne mïnnedh. 3. <em type="italic">minngemes våhkoen, månnoeh Læjsa, staare, vuelkedh </em></p>
<p>Vaastoe: Minngemes våhkoen månnoeh Læjsah staarese vöölkimen. <em type="italic">4. Aehtjien leah tjoevtenjh. </em><em type="italic">jååktan, aehtjie, tjoevtenje, Piere, åadtjodh </em></p>
<p>Vaastoe: Jååktan aehtjie tjoevtenjidie Piereste åadtjoeji. <em type="italic">5. Dijjen tråajjah soevine. </em><em type="italic">dijjieh, tjoeredh, tråajja, sneehpeslaakan bïssedh </em></p>
<p>Vaastoe: Dijjieh tjoerede tråajjide sneehpeslaakan bïssedh. 6. <em type="italic">aarebi mijjieh, daelvielaante, göökte gåetie, utnedh </em></p>
<p>Vaastoe: Aarebi mijjieh daelvielaantesne göökte gåetieh utnimh. 7. <em type="italic">dïhte, gie, voestegh, tjuedtjielidh, aerede, prïhtjege, voessjedh </em></p>
<p>Vaastoe: Dïhte gie voestegh tjuedtjele aereden prïhtjegem vuassja. 8. <em type="italic">dæjman, mijjieh, gellie, vaarjoe, tyjje, gåarodh </em></p>
<p>Vaastoe: Dæjman mijjieh gellie vaarjoeh tyjjeste (tyjjijste) gåaroejimh. 9. <em type="italic">fïerhte, jaepie, dåtnoeh, sjeltie, dåeriedidh </em></p>
<p>Vaastoe: Fïerhten jaepien dåtnoeh sjaltan dåeriedidien. 10. <em type="italic">Jååktetje iehkeden dan jemhkelde. </em><em type="italic">ih, mij, vuejnedh? </em></p>
<p>Vaastoe: Idtjih maam vuejnieh?</p>
<p><em type="bold">Vuartesjh guvviem. </em></p>
<p>Gaaltij e: http://www.no.rowland98.com/dom/291-20-ocharovatelnyh-schenochkov-spyat-v-obnimku-sigrushkami.html </p>
<p><em type="bold">Mij jiehtiegidie reaktoe? </em></p>
<p>Skoerhtjem beere faerhmesteminie.</p>
<p>Vaastoe: Skoerhtje beerem faerhmesteminie.</p>
<p>Beere skoerhtjem faerhmeste.</p>
<p><em type="bold">Dellie mubpie biehkiem dorjeme. </em></p>
<p><em type="bold">Gæjhtoe viehkien åvteste! </em></p>
</body></document>
