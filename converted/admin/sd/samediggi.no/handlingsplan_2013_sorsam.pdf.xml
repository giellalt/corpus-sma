<document xml:lang="sma" id="no_id"><header><title>Dahkoesoejkesje saemien gïelide – staatuse 2011 – 2013</title><genre code="admin"/><author><unknown/></author><year>2009</year><wordcount>9104</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><origFileName>http://www.samediggi.no/layout/set/print/content/download/4041/36602/file/Handlingsplan%202013_SORSAM.pdf</origFileName><parallel_text xml:lang="nob" location="handlingsplan_samiskesprak_2013_no.pdf"/><parallel_text xml:lang="sme" location="handlingsplan_2013_ns.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Dahkoesoejkesje</p>
<p>Dahkoesoejkesje saemien gïelide – staatuse 2011 – 2013</p>
<p><em type="bold">Sisvege </em>Dahkoesoejkesje saemien gïelide ...................................................................................................... 4 Daan beajjetje tsiehkie dejtie saemien gïelide ................................................................................... 4 Dahkoesoejkesje saemien gïelide - staatuse 2011 – 2013 ................................................................. 8 Lïeredh – lïerehtimmiem nænnoestehtedh noerhte-, julev- jïh åarjelsaemien gïelesne gaajhkine daltesisnie. ......................................................................................................................................... 8 </p>
<p>Råajvarimmie 1 Bïevnesh tseegkemen bïjre maanagïertefaalenassijste saemien maanide ...... 8 Råajvarimmie 2 Maahtoeevtiedimmie fokusinie gïelese ......................................................... 8 Råajvarimmie 3 Gïeleskreejremeseminaare ............................................................................. 9 Råajvarimmie 4 Evtiedimmie pedagogeles materijelleste ....................................................... 9 Råajvarimmie 5 Saemien lohkemejarnge ............................................................................... 10 Råajvarimmie 6 Goerehtalleme learohki vuarjasjimmeste saemienlïerehtimmeste .............. 10 Råajvarimmieh 7 Bihkedimmieh learoesoejkesjidie .............................................................. 10 Råajvarimmie 8 Bïevnesh minngebe ööhpehtimmie- jïh barkoenuepiej bïjre noeride ussjedamme ............................................................................................................................. 10 Råajvarimmie 9 Statistihkem saemienlïerehtæmman jåarhkeskuvlesne darjodh .................. 11 Råajvarimmie 10 Goerehtallemepryövenassem lohkemisnie jarkoestidh jïh sjïehtedidh saemien gïelese ........................................................................................................................ 11 Råajvarimmie 11 Vaaksjome tjïelti jïh fylhkentjïelti tjïrrehtimmine ööhpehtimmie-reakteste saemien gïelesne ...................................................................................................................... 11 Råajvarimmie 12 Staeriedimmie faage- jïh tæjmoejoekedimmeste ....................................... 12 Råajvarimmieh 13 Viermie maajhööhpehtæmman ................................................................ 12 Råajvarimmie 14 Laavenjostoe Sveerjine saemienööhpehtimmien bïjre .............................. 12 Råajvarimmie 15 Prosjektelaavenjostoe saemienööhpehtimmien bïjre raasti rastah ............. 12 Råajvarimmie 16 Saemien learoevierhtieh – dorjemasse, deallahtimmie jïh jarkoestimmie . 13 Råajvarimmie 17 Bïevneseråajvarimmie reaktoen jïh dïedten bïjre saemienlïerehtæmman . 13 Råajvarimmie 18 Vïjhten-jaepien geervelïerehtimmie-programme saemien gïelesne .......... 13 Råajvarimmie 19 Saemien geervelïerehtimmieprosjekte ....................................................... 13 Råajvarimmie 20 Åarjelsaemien gïelelïerehtimmie geerve almetjidie .................................. 14 Råajvarimmie 21 Alfabetaseradimmieprogramme geerve almetjidie Tromsesne ................. 14 Råajvarimmie 22 Saemien lohkehtæjjaööhpehtimmie ........................................................... 14 Råajvarimmie 23 Råajvarimmie juktie dårrehtidh saemien lohkehtæjjaööhpehtæmman jïh lohkehtæjjaööhpehtæmman saemien gïeline faagegievlesne .................................................. 14 Råajvarimmie 24 Goerehtalledh man jïjnjh saemiengïelen lohkehtæjjah daerpies ............... 15 Råajvarimmie 25 Tjeavadimmie bielijste studijelaajkoste ..................................................... 15 Råajvarimmie 26 Åarjelsaemien maanagïerteråajvarimmieh ................................................ 15</p>
<p>Råajvarimmie 27 Julevsaemien maanagïerteråajvarimmie .................................................... 15 Råajvarimmie 28 Saemien gïeleråajvarimmieh maanagïertesne............................................ 16 Råajvarimmie 29 Åarjelsaemien gïelebiesie .......................................................................... 16 Råajvarimmie 30 Julevsaemien gïelebiesie ............................................................................ 16 Råajvarimmie 31 Karrijeerebïhkedimmie saemien learoehkidie jïh kandidaatide ................ 16 Råajvarimmie 32 Kuvsje maajhööhpehtimmiepedagogihkesne ............................................ 16 Råajvarimmie 33 Evtiedimmieprosjekte Noerhte-Trööndelagen fylhkentjïeltesne ............... 17 Råajvarimmie 34 Raeriestimmie jåarhkeskuvline åarjelsaemien dajvine .............................. 17 Råajvarimmie 35 Jealajimmie saemien gïeleste marhkesaemien dajvine Åarjel-Tromsesne jïh Noerhte Nordlaantesne ............................................................................................................ 17 Råajvarimmie 36 Jealajimmie luvliesaemien gïeleste jïh kultuvreste.................................... 17 Råajvarimmie 37 Jealajimmie pijtesaemien gïeleste jïh kultuvreste...................................... 18</p>
<p>Nuhtjedh – byögkelesvoeten faalenassem saemiengïelesne lissiehtidh utnijidie gaajhkine siebriedahkesijjine ........................................................................................................................... 19</p>
<p>Råajvarimmie 38 Saemielaaken gïelenjoelkedassh vuartasjidh ............................................. 19 Råajvarimmie 39 Toelhkeööhpehtimmie jïh autorisasjovne toelhkijste ................................ 19 Råajvarimmie 40 Evalueringe jåarhkeööhpehtimmeste ......................................................... 19 Råajvarimmie 41 Vaaksjomeöörnegen mieriedimmieh vihtiestidh ....................................... 19 Råajvarimmie 42 Toelhkedïenesjh healsoesïeltine ................................................................ 20 Råajvarimmie 43 Vaaksjome ................................................................................................. 20 Råajvarimmie 44 Seammavyörtegs dïenesjh julev- jïh åarjelsaemien dajvine ...................... 20 Råajvarimmie 45 Jiehtegegïetegærja maam edtja healsoe- jïh hoksedïenesjisnie nåhtadidh 20 Råajvarimmie 46 Bïevnesh saemiengïelesne NAVsne .......................................................... 21 Råajvarimmie 47 Utnijegoerehtimmieh ................................................................................. 21 Råajvarimmie 48 Dåarjoe bijbelejarkoestæmman ................................................................. 21 Råajvarimmie 49 Voejhkelimmie saemien åålmeginie åarjelsaemien gïeledajvesne (2009-2012) ........................................................................................................................................ 21 Råajvarimmie 50 Jarkoestimmie/sjïehtedimmie tjaalegijstie gyrhkesjæmman ..................... 22 Råajvarimmie 51 Skaehtieetaate – vijriedamme faalenasse saemiengïelesne ....................... 22 Råajvarimmie 52 Dåårrehtimmie saemiengïelen faangkegåetiebarkijijstie ........................... 22 Råajvarimmie 53 Kriminaalehoksen jarnge mij maahtoem åtna saemien gïelen jïh kultuvren bïjre .......................................................................................................................................... 22 Råajvarimmie 54 Saemien gïele ovvaantoeraerine ................................................................ 23 Råajvarimmie 55 Vielie saemien gïele jïh kultuvregoerkese pollisesne ................................ 23 Råajvarimmie 56 Nænnoestehteme saemien gïeleste pollisesne ........................................... 23 Råajvarimmie 57 Saemien gïelh sjïehtesjidh elektroveneles programmvaarosne ................. 23 Råajvarimmie 58 Dårrehtimmie almetjijstie saemien maadtojne Pollisejolleskuvlese.......... 24 Råajvarimmie 59 Jienebh reerenassen tjaatsegijstie saemiengïelesne bæjhkoehtidh ............ 24</p>
<p>Råajvarimmie 60 Reeremeteermh .......................................................................................... 24 Råajvarimmie 61 Prosjekte saemien laaketeermh .................................................................. 24 Råajvarimmie 62 Jååhkesjimmieöörnege saemien laakejarkoestimmide .............................. 24 Råajvarimmie 63 Krïevenasse tjåenghkies væhtaåtnoen bïjre byögkeles darjoemidie .......... 25 Råajvarimmie 64 Saemien staeriedimmiedïrregh – ihkuve gïehtelimmie- jïh evtiedimmiesiebrie Divvunese ................................................................................................ 25 Råajvarimmie 65 Goerehtalleme jïh evtiedimmie saemien baakoegærjijste ......................... 25</p>
<p>Vuejnedh – saemien gïelem våajnoes darjodh dennie byögkeles tjiehtjielisnie ............................. 26</p>
<p>Råajvarimmie 66 Goerehtalleme geajnoesjiltadimmeste saemien gïelesne ........................... 26 Råajvarimmie 67 Saemiegïelen gaavnedimmieesijjieh maanide jïh noeride ......................... 26 Råajvarimmie 68 Nænnoestehteme saemien gïeleste sosijaale meediji tjïrrh ........................ 26 Råajvarimmie 69 Bïevnesh saemiengïelesne noeride ............................................................ 27 Råajvarimmie 70 Saemien plaerieh – lissiehtamme åtnoe julevsaemien jïh åarjelsaemien gïeleste ..................................................................................................................................... 27 Råajvarimmie 71 Åarjelsaemien meedijejarnge..................................................................... 27 Råajvarimmie 72 Åestemeöörnege saemien lidteratuvrese.................................................... 27 Råajvarimmie 73 Lidteratuvrestipende saemien noeride ....................................................... 28 Råajvarimmie 74 Evtiedimmie saemien dotkemistie jïh jollebe ööhpehtimmeste ................ 28 Råajvarimmie 75 Dotkememaahtoem bæjjese bigkedh åarjelsaemien jïh julevsaemien gïelesne .................................................................................................................................... 28 Råajvarimmie 76 Åtnoem goerehtalledh saemien gïeleste .................................................... 28 Råajvarimmie 77 Noerhtelaanti saemien faage- jïh vierhtiejarnge ........................................ 29 Råajvarimmie 78 Konferanse saemien skuvledotkemen bïjre ............................................... 29</p>
<p><em type="bold">Aalkoe </em></p>
<p><em type="bold">Dahkoesoejkesje saemien gïelide </em>Reerenassen 5-jaepien dahkoesoejkesje saemien gïelide bæjhkoehtamme sjïdti jaepien 2009. Dahkoesoejkesjen ulmie lea våaromem bïejedh akten veaksahkåbpoe barkose dejtie saemien gïelide – noerhtesamien, julevsaemien jïh åarjelsaemien, ovmessie siebriedahkesuerkine. Daate barkoe lea joekoen stuvreme lïerehtimmien, ööhpehtimmien, byögkeles dïenesje- jïh hoksedïenesji vööste, jïh saemien gïelem nuhtjedh jïh våajnoes darjodh byögkeles ektiedimmine. Dahkoesoejkesje lea golme bieline juakeme:  Lïeredh – lïerehtimmiem nænnoesteh-tedh noerhte-, julev- jïh åarjelsaemien gïelesne gaajhkine daltesinie  Nuhtjedh – byögkelesvoeten faalenas-sem saemiengïelesne lissiehtidh utnijidie gaajhkine siebriedahkesuerkine  Vuejnedh- saemien gïelh våajnoes dar-jodh byögkeles tjiehtjielisnie </p>
<p>Vijriesåbpoe dahkoesoejkesje aaj aktem jïjtse kapihtelem åtna dotkemedaerpiesvoeten jïh daajroeevtiedimmien bïjre. Voestes reektemem tjïrrehtimmien bïjre råajvarimmijste, jïh staeriedimmie dahkoesoejkesjistie böökti 2011 – <em type="italic">Dahkoesoejkesje saemien gïelide – staatuse 2010 jïh vijriesåbpoe barkoe 2011. </em>Reerenasse daejnie sov mubpiem reektehtsem buakta tjïrrehtimmien bïjre råajvarimmijste <em type="italic">Dahkoesoejkesjisnie saemien gïelide </em>. Dah nommerh råajvarimmiej nommeridie dåeriedieh reektehtsisnie jaepeste 2011 – Dahkoesoejkesje saemien gïelide – staatuse 2010 jïh virjiesåbpoe barkoe 2011. Ulmieh, haestemh jïh strategijh mah leah ållermaahteme reektehtsisnie jaepeste 2011, leah åajvahkommes tjåadtjoen, jïh eah sïjhth ellieslaakan ikth vielie daesnie neebnesovvedh. </p>
<p>Dahkoesoejkesjen barkoeboelhke nåhkele gïjren 2014. Soejkesjeboelhken nåhkelimmesne reerenasse sæjhta, Saemiedigkine ektine, aktem galhkuvereektehtsem darjodh tjïrrehtimmien bïjre Dahkoesoejkesjistie saemien gïelide. Galhkuvereektehtse sæjhta sån aaj dejtie sjïere barkoesuerkide buerkiestidh dan vijriesåbpoe barkose saemien gïeligujmie.</p>
<p><em type="bold">Daan beajjetje tsiehkie dejtie saemien gïelide </em>Dah saemien gïelh leah akte dejstie betniegierkijste saemien kultuvresne. Gïeli tjïrrh identiteete, daajroe jïh kultuvrelle jïh sosijaale ektievoete sjugniesuvvieh. Staaten daaroedehteme- jïh assimileradimmiepolitihken gaavhtan, mij 1960-låhkoen minngiegietjien raajan ryöhki, jïjnjh saemieh eah leah saemien hïejmegïeline åtneme. Jïjnjh geerve saemieh eah darhkh nuepiem åådtjeme saemien lïerehtimmiem skuvlesne åadtjodh. Mænngan ööhpehtimmielaake faamoem åadtjoeji 1998, fïerhte saemien learohke maadthööhpehtimmesne Nöörjesne maahta ööhpehtimmiem saemien gïelesne krïevedh. Vijriebasse dle maanagïertelaake jaepeste 2005, tjïeltide saemien dajvine dïedtem vedti ihke maanagïertefaalenasse saemien maanide saemien gïelem jïh kultuvrem betnesne åtna. Jeatjah tjïeltine edtja sjïehteladtedh naemhtie guktie saemien maanah maehtieh sijjen gïelem jïh sijjen kultuvrem gorredidh jïh evtiedidh. Gellide saemien maanide dle lïerehtimmie saemien gïelesne maanagïertesne jïh skuvlesne, dïhte voestes aejkien dah saemien gïelem gaavnjesjieh. Hijven lïerehtimmie- jïh ööhpehtimmienuepieh maanagïerten, skuvlen jïh jollebe ööhpehtimmien tjïrrh, leah eevre vihkeles juktie tjïrkedh jienebh maahtoem gïelesne åadtjoeh. Gaavnesjimmiesijjieh gusnie åådtje saemien nuhtjedh v.g. gïelebiesieh jïh gïeletjåanghkoeh, darjoeh guktie saemien learohkh lïerieh gïelem nuhtjedh jeatjah jïemmehkigujmie. Geervelïerehtimmie saemien gïelesne lea vihkeles jis geerve almetjh edtjieh buektiehtidh saemien gïelem nuhtjedh sijjen maanajgujmie jïh siebriedahkesne. Vijriesåbpoe dle hijven jïh daajroes ööhpehtimmienuepieh åvtese dejnie saemien gïeline eevre vihkeles juktie siebriedahken maahtoedaerpiesvoeth gïeline dåastodh. Gïeledotkeme lea vihkeles juktie aktem daajroebetniem gïeleevtiedæmman tseegkedh. Gaajhkh saemien gïelh leah klassifiseradamme goh håvhtadihks jallh jaameme gïelh UNESCOn rööpses læstosne håvhtadihks gïeligujmie. Noerhtesaemien lea klassifiseradamme goh håvhtadihks gïele, mearan julev- jïh åarjelsaemien gïelh leah klassifiseradamme goh itjmies håvhtadihks gïelh. Luvliesaemien/skoltesaemien jïh pijtesaemien leah klassifiseradamme goh nåhkehtamme Nöörjesne. Akte håvhtadihks gïele tjïelkestamme sjædta goh gïele maam vaenebh vaenebh maanah soptsestieh, mearan akte itjmies håvhtadihks gïele lea gïele maam mahte ajve geerve almetjh soptsestieh. Reerenassese vihkeles dah golme saemien gïelh noerhtesaemien, julevsaemien jïh åarjelsaemien edtjieh gorresovvedh jïh evtiesovvedh goh jielije gïelh Nöörjesne. Vijriesåbpoe aaj vihkeles daajroem luvliesaemien/skoltesaemien jïh pijtesaemien bïjre gorredidh. Ihke dah saemien gïelh Nöörjesne edtjieh gorresovvedh jïh vijriesåbpoe evtiesovvedh, dah tjuerieh aktem nænnoes betniem åadtjodh. Tjuara maehtedh gïelem nuhtjedh gaajhkine siebriedahkesijjine. Tjuara dejtie institusjovnide nænnoestehtedh gusnie saemien gïelh åtnasuvvieh. Terminologijeevtiedimmie lea vihkeles juktie maehtedh dejtie saemien gïelide nuhtjedh dejnie jeanatjommes siebriedahkesijjine. Saemien gïelh tjuerieh aaj våajnoes årrodh siebriedahkesne. Noerhtesaemien gïele lea sagke nænnoesåbpoe goh julevsaemien jïh åarjelsaemien. Dïhte stööremes fåantoe man åvteste naemhtie, lea dan åvteste joekoen tjïeltine Guovdageaidnu jïh </p>
<p>Karasjohke, men aaj jeatjah tjïeltine Finnmarhkesne, desnie noerhtesaemien iktemearan govlesadtemegïeline åtnasovveme, gelline boelvine. Saemien gïele akte biejjieladtje gïele jeanatjommesidie daejnie tjïeltine, jïh datne saemien gïelem dåastoeh gellene lehkesne voenges siebriedahkesne. Akte jeatjah vihkeles fåantoe man åvteste noerhtesaemien aktem jearsoesåbpoe sijjiem åådtjeme, lea dan åvteste jïjnjh institusjovnh leah tseegkesovveme noerhtesaemien dajvine. Daah institusjovnh leah aktem vihkeles råållam åtneme ihke noerhtesaemien gïele lea evtiesovveme jïh åtnasovveme. Institusjovnetseegkeme aaj noerhtesaemien gïelese nænnoesåbpoe staatusem vadteme dennie sïejhme siebriedahkesne. NRK Sápmi jïh plaerie Ávvir aktem vihkeles råållam utnieh gïeleevtiedimmesne. Saemien jolleskuvle jïh Tromsøn Universiteete jollebe ööhpehtimmiem noerhtesaemien gïelesne faalehtieh maasteregraaden raajan. Gåabpegh institusjovnh aaj dotkeminie gïehtelieh, g.j. saemien gïelen bïjre. Læjhkan jïjnjh haestemh mijjen uvte tjåadtjoeh gosse lea gorredimmien bïjre noerhtesaemien gïeleste goh åtnoe- jïh ektiebarkoegïele båetijen aejkien. Mearan gïeleevtiedimmie dejnie noerhtesaemien dajvine reeremedajvesne saemielaaken gïelenjoelkedasside aktem lissiehtassem åtneme, dle ij leah dan hijven reeremedajven ålkolen. Aaj reeremedajvesne saemien gïelide Finnmarhkesne dle åtnoe noerhtesaemien gïeleste vaanene goh biejjieladtje gïele. Saemien gïelegoerehtimmie, maam Nordlandsforskning darjoeji jaepien 2012, vuesehte dej båarasåbpoe aalteredåehkiej luvnie, desnie sagke jienebh mah noerhtesamien guarkah jïh soptsestieh goh dej nuerebe aalteredåehkiej luvnie. Men seamma tïjjen vuajna dej nuerebe aalteredåehkiej luvnie, desnie jienebh mah maehtieh noerhtesaemien lohkedh jïh tjaeledh goh dej båarasåbpoe aalteredåehkiej luvnie. Daate vuesehte, mearan vaenebh gïelem njaalmeldh nuhtjieh, dellie jienebh mah gïelem tjaaleldh maehtieh. Goerehtimmie aaj vuesehte akte njealjehtse dejstie mah maehtieh noerhtesaemien hijvenlaakan soptsestidh, ajve ånnetjilaakan veeljieh saemien nuhtjedh gosse naakenigujmie soptsestieh, jalhts dah aaj saemien maehtieh. Naaken dejstie fåantojste mah neebnesuvvieh leah baakoeh saemiengïelesne fååtesieh, dah leah jueriedisnie mejtie dah saemien nuekies hijven maehtieh, jallh dah naakenem krööhkestieh mij ij saemien maehtieh. Gærjesne <em type="italic">Samiske tall forteller 4 </em>jaepeste 2011 vuesehteminie daate learohketaalle noerhtesaemien 2.gïeline lea tjarke vaananamme 2006 raejeste. Aaj våajnoes sjædta gïelegoerehtimmesne jaepeste 2012, akte gåalmehtse learoehkijste maadthskuvlesne mah reaktam utnieh saemienlïerehtimmiem åadtjodh, eah daagkeres lïerehtimmiem åadtjoeh. Akte dejstie vihkielommes fåantojste lea maehteles lohkehtæjjah fååtesieh. Julevsaemien jïh åarjelsaemien gïelide dle sagke stuerebe haestemh. Dovne åarjelsaemien jïh julevsaemien gïelh leah unnebelåhkoegïelh – aaj saemien ektiedimmesne. Julevsaemien jïh åarjelsaemien leah dan åvteste gïelh mah leah vaahresne. Dovne dïhte åarjelsaemien jïh dïhte julevsaemien almetjelåhkoe lea onne, jïh vaenie gïeleutnijh gååvnesieh. Dah julevsaemien årrojh åajvahkommes aktene unnebe dajvesne årroeh. Dïhte julevsaemien jarnge Árran aktem vihkeles råållam åtneme dennie julevsaemien jealajehtemebarkosne, gaskem jeatjah maanagïerten tjïrrh mij lea akte bielie jarngeste. Vijriesåbpoe dle lïerehtimmie julevsaemien gïelesne skuvlesne aktem vihkeles råållam åtneme. Daan biejjien maahta julevsaemien gïelem lohkedh bacherlorgraaden raajan Nordlaanten Universiteetesne. Åarjelsaemieh bårrode årroeh aktene stoerre dajvesne. Gïelejealajehteme daennie stoerre dajvesne dan åvteste sjïere haestemh dåastoeh. Juktie aktem hijven saemienlïerehtimmiem åarjelsaemien dajvesne gorredidh, dej stoerre gåhkoej gaavhtan, dle daerpies orreme jienebh jarngh tseegkedh. Daan biejjien Snåase, Aarborte, Raavrevijhke, Röörose jïh Engerdaelie vihkeles jarngh åarjelsaemien gïelese. Dah åarjelsaemien skuvlh Snåasesne jïh Aarbortesne aktem vihkeles råållam åtneme juktie åarjelsaemien gïelem jealajehtedh. Seamma aaj gïelebiesiemaalle åtneme, maam Elgåen skuvlesne Engerdaelesne tjïrrehti. Dïhte laavenjostoe Praahken skuvlen jïh Aajegen åarjelsaemien gïelejarngen gaskem lea vihkeles jealajehtemebarkoen gaavhtan Röörosen dajvesne. Jïjnjh åarjelsaemien learohkh amma lïerehtimmiem saemien gïelesne hïejmeskuvlesne åådtjeme, maajhööhpehtimmien tjïrrh. Gïeletjåanghkoeh maajhööhpehtimmien sjïekenisnie jïh åarjelsaemien gïelebiesieh, aktene laavenjostosne svienske ööhpehtimmieåejvieladtjigujmie, leah joekoen vihkeles ihke daah learohkh edtjieh maehtedh sijjen gïelem evtiedidh akten gïelese maam maehtieh nuhtjedh gosse sinsitnine soptsestieh. Daelie aaj gïelejarngh tseegkesovveme Snåasesne jïh Raavrevijhkesne. Juktie Divtasvuonan tjïelte julevsaemien gïeledajvesne, jïh Snåasen jïh Raavrevijhken tjïelth åarjelsaemien dajvesne leah meatan vaaltasovveme saemien gïelen reeremedajvesne, dle dïhte vihkeles gïelejealajehtemen gaavhtan. Gosse meatan sjïdteme dle aaj stuerebe eadtjohkevoete saemien gïelen bïjre sjïdteme daejnie tjïeltine. Tjïelten barkijh faalenassem åådtjeme saemien gïelekuvsji bïjre. Juktie dah leah meatan, dle saemien gïele aaj vielie våajnoes sjïdteme, gaskem jeatjah sjiltadimmien tjïrrh saemien gïelesne. Institusjovnh dajvine tseegkedh lea aaj joekoen vihkeles juktie aktem betniem gorredidh gïeleevtiedæmman, jïh evtiedæmman teerminologijeste. Meedija lea vihkeles juktie årroejidie skreejrehtidh gïelem lïeredh, jïh sijjen baakoevåarhkoem virjiedidh. Gïelem våajnoes darjodh byögkeles tjiehtjielisnie, gaskem jeatjah ovmessie sjiltine, gïelem staatusem jïh nåhtoem nænnoste. </p>
<p>Dej minngemes jaepiej evtiedimmie dejnie julevsaemien jïh åarjelsaemien dajvine lea vuesiehtamme ihke gåarede gïeleevtiedimmiem jarkelidh viehkine sjïere barkoste mij lea akten ulmien vööste stuvreme. Dïhte saemien gïelegoerehtimmie jaepeste 2012 1 vuesehte noere almetjh dovne åarjelsaemien jïh julevsaemien dajvesne, gïelem buerebelaakan haalvoeh eejhtegeboelveste. Tjuara daan hijven evtiedæmman vijriesåbpoe bigkedh. Evtiedimmie vuesehte mijjieh – akten guhkies jïh soejkesjamme barkoen tjïrrh – maehtebe aktem nænnoes gïelebetniem tseegkedh aaj daejnie dajvine. 1 Ref.: NF-reektehtse nr.7/2012 Samisk språkundersøkelse 2012</p>
<p><em type="bold">Dahkoesoejkesje saemien gïelide - staatuse 2011 – 2013 </em></p>
<p><em type="bold">Lïeredh – lïerehtimmiem nænnoestehtedh noerhte-, julev- jïh åarjelsaemien </em><em type="bold">gïelesne gaajhkine daltesisnie. </em></p>
<p><em type="bold">Råajvarimmie 1 </em></p>
<p><em type="bold">Bïevnesh tseegkemen bïjre maanagïertefaalenassijste saemien maanide </em><em type="italic">Tjåadtjoehtæjjah: Maahtoedepartemeente/fylhkenålmah jïh Saemiedigkie </em>Saemiedigkien bïevnesetjaalege maanagïertefaalenassen bïjre saemien maanide lea deallahtamme tjïeltide jïh maanagïertide. Lissine Saemiedigkien jïh Ööhpehtimmie-direktovraaten hïejmesæjrojne gååvnese. Ussjede tjaalegem staeriedidh jaepien 2013. </p>
<p><em type="bold">Råajvarimmie 2 </em></p>
<p><em type="bold">Maahtoeevtiedimmie fokusinie gïelese </em><em type="italic">Tjåadtjoehtæjjah: a) Maahtoedepartemeente/Saemiedigkie b) Maahtoedepartemeente. Nåhka mænngan 2012. c) Ööhpehtimmiedirektovraate/fylhkenålmah/Saemiedigkie d) Ööhpehtimmiedirektovraate/Saemiedigkie e) Saemiedigkie </em>a) Maahtoedepartemeente dåårrehtimmie-kampanjem <em type="italic">Veartenen bööremes barkoe gååvnese </em>eelki jaepien 2012. Kampanjen ulmie lea maanagïertelohkehtæjjaööhpehtæmman dåårrehtidh, jïh leah guhkiedamme jaepien 2013. Saemiedigkie jïh Saemien jolleskuvle leah bööresovveme meatan årrodh, jïh leah meatan orreme ovmessie ööhpehtimmiemeessine. b) Maahtoedepartemeenten maahtoestrate-gijesne 2007-2010 gaskem jeatjah, Tromsen Fylhkenålman tjïrrh, dåarjoe vadtasovvi Lavangen tjïeltese akten gïeleevtiedimmieprosjektese. Lissine dah vïjhte noerhtemes fylhkenålmah jïh Saemiedigkie dåarjoem vadteme regijovnaale jïh voenges råajvarimmide, juktie saemien gïeleevtiedæmman skreejredh. c) Nordlaanten fylhkenålma lea jaepien 2009 raejeste aktem tjoelmefunksjovnem åtneme julev- jïh åarjelsaemien gïeleevtiedimmien åvteste. Fylhkenålma aktem kuvsjeraajroem eelki tjaktjen 2009 dejtie barkijidie saemien maanagïertine, jïh maanagïertine saemien maanajgujmie. Kuvsjeraajroe, mij åejviefokusem utni åarjelsaemien gïelese, tjïrrehtamme sjïdti Noerhte-Trööndelagen fylhkenålmine jïh Noerhte-Trööndelagen Jolleskuvline ektine. Aaj stuerebe konferansh öörnesovveme. Mubpede kuvsjeraajroste Åarjel-Trööndelagen fylhkenålma aaj laavenjostoeguejmine sjïdti. 2009 raejeste dah njieljie kuvsjeraajroeh tjïrrehtamme jïh luhkieakte tjåanghkoeh. Aaj jaepien 2013 Nordlaanten fylhkenålma vierhtieh åådtje daan kuvsjefaalenassese Orrestehteme-, reereme- jïh gærhkoedepartemeenteste. Fylhkenålmah Finnmarhkesne, Tromsesne, Nordlaantesne, Noerhte-Trööndelagesne jïh Åarjel-Trööndelagesne aktem sjïere stillemem åådtjeme Ööhpehtimmiedirektovraateste juktie vijriesåbpoe barkedh råajvarimmiejgujmie Dahkoesoejkesjisnie saemien gïelide. d) Tjaalege <em type="italic">Maanagïertefaalenasse sae- </em><em type="italic">mien maanide </em>lea jarkoestamme gaaj-hkide golme saemien gïelide. Tjaalege lea ussjedamme eejhtegidie, jïh Ööhpehtimmiedirektovraaten jïh Saemiedigkien nedtesæjrojne gååvnese. e) Saemiedigkie soejkesje aktem vier-mietjåangkoem utnedh maanagïertebarkijdie åarjelsaemien dajvine. Lissine edtja viermietjåanghkoem tjïrrehtidh maanagïertebarkijidie, gusnie aamhtese lea gïele jïh gïelebiesiemaallh. </p>
<p><em type="bold">Råajvarimmie 3 Gïeleskreejremeseminaare </em><em type="italic">Tjåadtjoehtæjja: Maahtoedepartemeente jïh Saemiedigkie </em>Saemiedigkie aktem gïeleskreejremeseminaarem soejkesjeminie Finnmarhken jïh Tromsen Fylhkenålmine jïh Saemien lohkemejarngine ektine. </p>
<p><em type="bold">Råajvarimmie 4 Evtiedimmie pedagogeles materijelleste </em><em type="italic">Tjåadtjoehtæjjah: Ööhpehtimmiedirektovraate jïh fylhkenålmah </em>a) Teematjaalege gïelebyjresen jïh gïe-leskreejremen bïjre jarkoestamme sjïdti noerhtesaemien gïelese 2011, jïh åarjelsaemien gïelese 2012. Ulmie lij tjaalegem aaj julevsaemien gïelese jarkoestidh japien 2012, men ibie buektiehtamme jarkoestæjjam gaavnedh. Ööhpehtimmiedirektovraate edtja råajvarimmine vijriesåbpoe barkedh 2013. Noerhte- jïh åarjelsaemien låhkoeh teematjaalegijstie leah sjyöhtehke maanagïertide jïh tjïeltide deallahtamme jïh Ööhpehtimmiedirektovraaten jïh Saemiedigkien nedtesæjrojne gååvnesieh. b) Akte bïhkedæjja saemien sisvegen bïjre maanagïertesne dorjesovvi. Saemiedigkie jïh Maahtoedepartemeente råajvarimmien bïjre laavenjostin. Ööhpehtimmiedirektovraate vuarjesje mejtie daerpies orre trygkedh/jïh jallh dejtie staeriedidh, Saemiedigkine ektine. c) Orre aajkoenænnoestimmie maanagïer-tese darjoeji guktie mieriesoejkesje maanagïerten sisvegasse jïh laavenjasside tjoeri ånnetji staeriesovvedh. Orrestamme mieriesoejkesje lij gaervies giesien 2011. Seamma tïjjen akte jarkoestimmiebarkoe eelki noerhtesaemien gïelese. Dïhte barkoe tjarke suajmani, jïh daelie sjæjsjalamme daam barkoem vihth olkese bïejesovvedh. Bïevn. 24 (2012-2013) <em type="italic">Framtidens barnehage </em>(Båetijen aejkien maanagïerte) reerenasse raereste aktem mieriesoejkesjedåehkiem tseegkedh mij stillemem åådtje raeriestimmiejgujmie båetedh staeriedamme mieriesoejkesjasse maanagïerten sisvegasse jïh laavenjasside. Saemiedigkie jïh Maahtoedepartemeente leah aarebi seamadamme vuertedh mieriesoejkesjem åarjel- jïh julevsaemien gïelese jarkoestidh, goske edtja orre staeriedamme mieriesoejkesjem darjodh. d) Bïhkedæjja sertiestimmien bïjre maa-nagïerteste skuvlese (Båarasåbposte nööremassese) lea jarkoestamme noerhte- jïh åarjelsaemien gïelese. Ulmie lij bïhkedimmiem aaj julevsaemien gïelese jarkoestidh 2012, men ij leah buektiehtamme jarkoestæjjam gaavnedh. Ööhpehtimmiedirektovraate edtja råajvarimmine vijriesåbpoe barkedh 2013. Noerhte- jïh åarjelsaemien låhkoeh teematjaalegijstie leah sjyöhtehke maanagïertide jïh tjïeltide deallahtamme, jïh Ööhpehtimmiedirektovraaten jïh Saemiedigkien nedtesæjrojne gååvnesieh. e) Fylhkenålmah, Saemiedigkie jïh Ööh-pehtimmiedirektovraate viehkiehtieh bïevnesh jïh dååjrehtimmieh geerjehtidh konferansine, tjåanghkojne jïh nedtesæjrojne hijven råajvarimmiej bïjre mah gïelem evtiedieh. f) Jaepien 2012 dle Saemiedigkie dåar-joem vadteme learoevierhtieevtiedæmman, ovrehte 1,8 mill. kråvnajgujmie. </p>
<p>Dåarjoe lea vadtasovveme 11 prosjektide maanagïertine. Jïjnjh dejstie prosjektijste lea evtiedimmie <span type="quote">«saemien soptsestimmiepaahkijste»</span>. Jaepien 2013 Saemiedigkie aktem jïjtse dåarjoeöörnegem åtna juktie saemien stååkegaevnieh jïh pedagogeles materijellem evtiedidh maanagïertide. Vierhtieh juktie learoevierhtieh maanagïertide evtiedidh, leah guhkiedamme 2013-budsjedtesne.</p>
<p><em type="bold">Råajvarimmie 5 Saemien lohkemejarnge </em><em type="italic">Tjåadtjoehtæjja: Maahtoedepartemeente </em>Saemien jolleskuvle Saemien lohkemejarngem tseegki suehpeden 2007. Jarnge vihkeles maehtelesvoeth lohkemisnie, tjaeliemisnie jïh njaalmeldh buektiemisnie evtedeminie dejnie saemien gïeline, jïh ulmine åtna meatan årrodh dotkemasse skreejredh. Jarnge lea Saemien jolleskuvlesne Guovdageaidnusne. Gïjren 2013 raejeste jarnge aktem jïjtse goevtesem tseegkeme mij dïedtem åtna åarjelsaemien gïelen åvteste Engerdaelien tjïeltesne. Maahtoedepartemeente lea sov beetnehdåarjoem Saemien lohkemejarngese bïejeme goh akte tjåadtjoen dåarjoe Saemien jolleskuvlen sïejhme budsjedtemierien sisnjelen. Orrestehteme-, reereme- jïh gærhkoedepartemeente dåarjoeh jarngese vadta 50-påasten bijjelen Saemien jolleskuvlese. </p>
<p><em type="bold">Råajvarimmie 6 </em></p>
<p><em type="bold">Goerehtalleme learohki vuarjasjimmeste saemienlïerehtimmeste </em><em type="italic">Tjåadtjoehtæjja: Ööhpehtimmiedirektovraate </em>Nordlandsforskning lea stillemen mietie Ööhpehtimmiedirektovraateste aktem goerehtallemem dorjeme juktie vuejnedh mennie mieresne learohkh sijjen reaktah åadtjoeh lïerehtimmiem åadtjodh saemien gïelesne – <em type="italic">Rett til samiskopplæring – ideal eller realitet. </em>Goerehtalleme aaj gïehtjede guktie learohkh jïjtje lïerehtimmiem vuarjasjieh. Goerehtalle-men ulmie lea buerebe maadthdaajroem lïerehtimmien bïjre åadtjodh. Reektehtse vuesehte learohkh åajvahkommes saemienlïerehtimmiem utnieh goh ïedtjije jïh vihkeles. Reektehtse seamma tïjjen dåeriesmoerh tjïerteste learohki reaktam illedh juktie dam saemienlïerehtimmiem åadtjodh maam edtjieh utnedh. Aktem strategeles soejkesjem darjodh juktie saemien maajhööhpehtimmiem sjïehteladtedh, lea akte vihkeles bielie dejnie vijriesåbpoe barkojne reektehtsistie. Buerebe kvaliteete maajhööhpehtimmesne sæjhta stuerebe hedtiem lïerehtimmiefaalenassine vedtedh dejnie golme saemien gïeline. </p>
<p><em type="bold">Råajvarimmieh 7 </em></p>
<p><em type="bold">Bihkedimmieh learoesoejkesjidie </em><em type="italic">Tjåadtjoehtæjja: Ööhpehtimmiedirektovraate laavenjostosne Saemiedigkine </em>Ööhpehtimmiedirektovraate lea bïhkedimmieh dorjeme learoesoejkesjidie dejtie sïejhme faagide Maahtoelutnjemisnie (ML06) jïh Maahtoelutnjeme – Saemien (ML06-S). Bïhkedimmieh saemien gïelese voestesgïeline jïh saemien mubpiengïeline leah gaajhkine golme saemien gïeline. Bïhkedimmieh vuesiehtieh guktie maahta learoesoejkesjidie toelhkestidh jïh rïektesisnie åtnasovvedh, jïh edtja dåarjojne jïh skraejrine årrodh dennie voenges barkosne learoesoejkesjigujmie. Staeriedimmien sjïekenisnie learoesoejkesjijstie sïejhme faagide, dle såemies dejstie bïhkedimmijste staeriesuvvieh jaepien 2013. </p>
<p><em type="bold">Råajvarimmie 8 Bïevnesh minngebe ööhpehtimmie- jïh </em><em type="bold">barkoenuepiej bïjre noeride ussjedamme </em><em type="italic">Tjåadtjoehtæjja: Saemiedigkie </em>Saemiedigkie lea sov hïejmesæjrosne bïevnesh Statens Lånekasseste bïejeme, gusnie tjåådtje dah mah 60 studijepoengh saemien gïelesne vaeltieh goh akte bielie sov lohkehtæjjaööhpehtimmeste, sov studijelaajkoem åeniedamme åadtjoeh 50 000 kråvnaj raajan, vuartesjh 25. råajvarimmiem. Sak7 öörnegen sjïekenisnie – Saemien lohkehtæjjaööhpehtimmieregijovne, akte jïjtse nedtesæjroe tseegkesovveme www.samiskutdanning.no, svaa lhtesigujmie jolleskuvlide, Universiteetide jïh Saemiedægkan. </p>
<p><em type="bold">Råajvarimmie 9 Statistihkem saemienlïerehtæmman </em><em type="bold">jåarhkeskuvlesne darjodh </em><em type="italic">Tjåadtjoehtæjja: Ööhpehtimmiedirektovraate </em>Saemiedigkie jïh Ööhpehtimmiedirektovraate leah digkiedamme guktie maahta aktem bööremesligke bijjieguvviem darjodh jïh åehpiedehtedh, mij vuesehte man gellie learohkh mah lïerehtimmiem saemiengïelesne jåarhkelïerehtimmesne åadtjoeh, jïh mij aaj almetjevaarjelimmiem krööhkeste. Ööhpehtimmiedirektovraate edtja jïjtsh tabellh statistihkine bæjhkoehtidh, mah vuesiehtieh man gellie learohkh jåarhkelïerehtimmesne, mah lïerehtimmiem saemien gïelesne åadtjoeh. Maahta learohketaallide tsööpkedh vuesiehtimmien gaavhtan saemien gïelide, fylhkide, skuvlide, baernide/nïejtide jïh daltesidie. Dej smaave learohketaalli gaavhtan dle rïektesisnie geerve learohketaallide tsööpkedh skuvlide, jïh muvhten aejkien aaj fylhkide saemien gïeline. Ööhpehtimmiedirektovraate statistihkem deallehte maadthlïerehtimmien bïjre fïerhten jaepien, aaj jåarhkelïerehtimmien bïjre, gærjese <em type="italic">Samiske tall forteller </em>. Ööpehtimmiedirektovraate ussjede statistihkem bæjhkoehtidh saemien bïjre jåarhkelïerehtimmesne sijjen nedtesæjrojne. </p>
<p><em type="bold">Råajvarimmie 10 Goerehtallemepryövenassem lohkemisnie jarkoestidh jïh sjïehtedidh saemien </em><em type="bold">gïelese </em><em type="italic">Tjåadtjoehtæjja: Ööhpehtimmiedirektovraate </em>Dah goerehtallemepryövenassh lohkemisnie 1., 2. jïh 3. daltesasse leah jarkoestamme jïh sjïehtedamme saemien gïelese Saemien lohkemejarngeste, Saemien jolleskuvle. Daah goerehtallemepryövenassh leah obligatovreles gaajhkide learoehkidie mej saemien voestesgïeline. Goerehtallemepryövenasse lohkemisnie Jåa I lea gaajhkide golme saemien gïelide jarkoestamme. Daate pryövenasse lea obligatovreles gaajhkide learoehkidie Jåa I’sne. </p>
<p><em type="bold">Råajvarimmie 11 Vaaksjome tjïelti jïh fylhkentjïelti </em><em type="bold">tjïrrehtimmine ööhpehtimmie-reakteste </em><em type="bold">saemien gïelesne </em><em type="italic">Tjåadtjoehtæjja: Ööhpehtimmiedirektovraate </em>Maahtoedepartemeente lea jaepien 2009 raejeste Ööhpehtimmiedirektovraatem birreme vaaksjodh guktie tjïelth jïh fylhkentjïelth learohki reaktah gïehtjedieh ööhpehtimmielaaken mietie. Fylhkenålmah Nordlaantesne, Tromsesne jïh Finnmarhkesne vaaksjomem saemien learohki reaktajgujmie tjïrrehtin jaepien 2011. Embeetestillemisnie jaapan 2011 krïevi unnemes uktsie vaaksjomh tjïrrehtidh saemien learohki reaktajgujmie regijovnesne. Ööhpehtimmiedirektovraatem birri vaaksjomem jåerhkedh 2012. Dellie lij Fylhkenålma Oslosne jïh Akershusesne mij vaaksjomem tjïrrehti saemien learohki reaktajgujmie. Fylhkenålmah edtjin illedahkide vaaksjoemijstie reektedh Ööhpehtimmiedirektovraatese goevten 28.b. 2013 åvtelen. Aarebi vaaksjomh vuesiehtieh dah joekehtsh jeenjemasth sjïdtieh dan åvteste akte eensi vuekie fååtese tjïelten dïedtide, juktie saemien learoehkidie lïerehtimmiem vedtedh saemien gïelesne. Aaj reekteme faatoes learoevierhtieh leah akte haesteme lïerehtæmman saemien gïelesne. Lissine illedahke vuesehte akti veajkoej dle learohkh lïerehtimmiereaktine saemien gïelesne eah reaktoe tæjmoetaallem åadtjoeh, faage- jïh tæjmoejoekedimmien mietie Maahtoelutnjemisnie. Vååjnoe goh skuvleaajhterh joekehtslaakan tæjmoetaallide saemienlïerehtæmman gïetedieh. Dïhte sjïere vaaksjomebarkoe daejnie teemine ij leah jåarhkeme goh akte prijoriteradamme suerkie jaepien 2013. Såemies embeeth leah læjhkan veeljeme vaaksjomem tjïrrehtidh saemien learohki reaktajgujmie aaj 2013. </p>
<p><em type="bold">Råajvarimmie 12 Staeriedimmie faage- jïh </em><em type="bold">tæjmoejoekedimmeste </em><em type="italic">Tjåadtjoehtæjjah: Maahtoedepartemeente, Saemiedigkie, Ööhpehtimmiedirektovraate </em>Akte barkoedåehkie tjirkijigujmie Saemiedigkeste, Ööhpehtimmiedirektovraateste jïh Maahtoedepartemeenteste leah reektehtsem deallahtamme faage- jïh tæjmoejoekedimmien bïjre learoehkidie mah lïerehtimmiem saemien gïelesne utnieh. Ööhpehtimmiedirektovraate lea aktem gööktejuakeme govlehtimmiem tjïrrehtamme orre maalli bïjre faage- jïh tæjmoejoekedæmman, jïh sov juvnehtimmieh Maahtoedepartemeentese seedteme. Saemiedigkieraerie aamhtesem gïetedi goevten 2013. Gïjren 2013 Maahtoedepartemeente Saemiedigkine råårestalleme juktie orre faage- jïh tæjmoejoekedimmiem vihtiestidh skuvlejaepien 2013/2014 raejeste. </p>
<p><em type="bold">Råajvarimmieh 13 Viermie maajhööhpehtæmman </em><em type="italic">Tjåadtjoehtæjjah: Ööhpehtimmiedirektovraate/fylhkenålmah/jolles kuvlh </em>Fïerhten jaepien Finnmarhken fylhkenålma viermietjåanghkoeh öörnede lohkehtæjjide mah maajööhpehtimmiem jïjtse fylhkesne vedtieh. Fylhkenålma jolleskuvligujmie jïh sjyöhtehke laavenjostoeguejmiejgujmie laavenjostoe faagesuerkien sisnjelen. Lohkehtæjjadåehkesne lohkehtæjjah maadthskuvlijste jïh jåarhkeskuvlijste Tromseste jïh Finnmarhkeste. </p>
<p><em type="bold">Råajvarimmie 14 </em></p>
<p><em type="bold">Laavenjostoe Sveerjine saemienööhpehtimmien bïjre </em><em type="italic">Tjåadtjoehtæjja: Maahtoedepartemeente </em>Reektehtse "Forslag til tiltak for å øke samarbeidet mellom Norge og Sverige for å styrke samiskopplæringen - med særlig vekt på sør- og lulesamisk” (Raeriestimmie råajvarimmide juktie laavenjostoem Nöörjen jïh Sveerjen gaskem lissiehtidh juktie saemienlïerehtimmiem nænnoestehtedh – joekoen åarjel- jïh julevsaemien) deallahtamme sjïdti Sveerjen Ööhpehtimmiedepartemeentese jïh Nöörjen Maahtoedepartemeentese tsïengelen 2012. Reektehtsisnie våajnoes sjædta dah laanth vienhtieh vihkeles laavenjostoem jåerhkedh, jïh noerhtesaemien byöroe meatan vaaltasovvedh åarjelsaemien jïh julevsaemien gïeline ektine. Edtja aaj barkedh ovmessie noerhtelaanti kanaaline, guktie Såevmie aaj meatan sjædta laavenjostosne. Reektehtse vïhteste fïerhten jaepien/bieliejaepien tjåanghkoeh byöroeh öörnesovvedh, juktie sinsitniem bïevnedh barkoen bïjre fïere guhtene laantesne. Tjåanghkosne Stuehkesne ruffien 2013 tjirkijh Såevmeste aaj lin meatan. Gaajhkh golme laanth leah tjarke tjïertestamme dah sïjhtieh laavenjostoem jåerhkedh. </p>
<p><em type="bold">Råajvarimmie 15 Prosjektelaavenjostoe </em><em type="bold">saemienööhpehtimmien bïjre raasti </em><em type="bold">rastah </em><em type="italic">Tjåadtjoehtæjja: Deatnun tjïelte </em>Utsjoken skuvle Såevmesne jïh Sirman skuvle Nöörjesne lïerehtimmien bïjre laavenjostoeh saemien gïelesne jïh kultuvredaajrosne. Skuvlh såemies ööhpehtimmiem ektesne utnieh. Dah seamma learoevierhtieh åtnasuvvieh raasten gåabpaginie bieline. Prosjekte aaj lohkehtæjjah bïhkede. Utsjoken tjïelte jïh Deatnun tjïelte aaj saemienlïerehtimmien bïjre maanagïertesne laavenjostoeh. Prosjekte gaskem jeatjah kuvsjh öörnede maanagïerte- jïh skuvlebarkijdie tjïeltine, jïh learoevierhtieh saemien gïelesne jïh eatnemefaagesne evtiedieh. Prosjekte beetnehdåarjoem åådtje gellijste, Lapplands förbund, Nordkalottrådet, INTERREG IVA, Davvin Sapmi, Utsjoken tjïelte, Saemiedigkie Nöörjesne, Orrestehteme-, reereme- jïh gærhkoedepartemeente, Deatnun tjïelte jïh Deatnu saemien gïelejarnge. Prosjekte evalueradamme sjïdti 2011, jïh orrije rïhkeden 2013. Evalueradimmie vuesehte skuvle- jïh maanagïertelaavenjostoe lea vihkeles dovne eejhtegidie, lohkehtæjjide jïh learoehkidie. Laavenjostoe lea hijven maanaj jïh noeri saemien gïeleåtnoen gaavhtan, jïh gïeledaajroeh nænnoesåbpoe sjïdtieh. Evalueradimmie juvnehte skuvle- jïh maanagïertelaavenjostoem nænnoestehtedh. </p>
<p><em type="bold">Råajvarimmie 16 Saemien learoevierhtieh – dorjemasse, </em><em type="bold">deallahtimmie jïh jarkoestimmie </em><em type="italic">Tjåadtjoehtæjja: Saemiedigkie </em>Saemien lïerehtimmievierhtieh utnedh lea eevre daerpies jis gïele edtja hijvenlaakan evtiesovvedh, jïh aktem hijven lïerehtimmiefaalenassem gorredidh saemien learoehkidie. Gaajh daerpies saemien lïerehtimmievierhtiejgujmie, jïh dan minngemes tïjjen dle aaj daerpies sjïdteme digitaale lïerehtimmievierhtiejgujmie. Saemien maanah jïh noerh leah guhkene minngielisnie etnihken nöörjen maanah jïh noerh, gosse veahkan bïjre digitaale lïerehtimmievierhtijste ietniengïelesne, jïh jeatjah lïerehtimmievierhtie ietniengïelesne - dej konsekvensigujmie daate sjugnede. Maahtoedepartemeente vierhtieh Saemiedægkan lyjke fïerhten jaepien juktie lïerehtimmievierhtieh evtiedidh. Saemiedigkie dïedtem åtna saemien lïerehtimmievierhtieevtiedimmien åvteste, dah fïerhten jaepien prijoriteradimmieh leah våajnoes Saemiedigkien budsjedtesne. </p>
<p><em type="bold">Råajvarimmie 17 Bïevneseråajvarimmie reaktoen jïh </em><em type="bold">dïedten bïjre saemienlïerehtæmman </em><em type="italic">Tjåadtjoehtæjja: Ööhpehtimmiedirektovraate/ fylhkenålmah/Saemiedigkie </em>Daelie bïevnesh saemien lïerehtimmien bïjre ovmessie sijjine gååvnesieh nedtesijjesne udir.no. Voestes bieliejaepien 2013 bïevnesh saemien lïerehtimmien bïjre edtjieh tjöönghkesovvedh nedtesæjrosne. Naemhtie aelhkebe sjædta skuvlese jïh skuvleaajhteridie, sjïehteles aamhtesh gaavnedh saemien lïerehtimmien bïjre. </p>
<p>Saemiedigkie bïevnesh jïjtse nedtesæjrosne åtna saemien maanaj lïerehtimmiereaktaj bïjre saemien gïelesne. Saemiedigkie aaj iktemearan reaktaj bïjre beavna, jïh guktie edtja darjodh juktie reaktide åadtjodh gosse eejhtegh jïh mubpieh dan bïjre gihtjieh. Saemiedigkien barkosne tjïeltesoejkesjigujmie, dle Saemiedigkie tjïeltide voerkele dan dïedten bïjre tjïelth utnieh saemien maanaj reaktaj bïjre bïevnedh maanagïertesne jïh skuvlesne. Saemiedigkie haasta tjïeltide bïevnesh saemien maanaj reaktaj bïjre meatan vaeltedh dej sïejhme bïevnesebarkosne tjïelten maanagïerte- jïh skuvlefaalenassen bïjre.</p>
<p><em type="bold">Råajvarimmie 18 Vïjhten-jaepien geervelïerehtimmie- </em><em type="bold">programme saemien gïelesne </em><em type="italic">Tjåadtjoehtæjja: Saemiedigkie </em>Dïhte vïjhtenjaepien kvalifiseradimmie- jïh dåårrehtimmieprogramme saemien gïelesne jollebe ööhpehtæmman lea sov minngemes jaepesne. Saemiedigkie lea budsjedtesne jaapan 2013 lyjkeme 800000 kråvnah programmese. Kvalifiseradimmie- jïh dåårrehtimmieprogramme saemien gïelese jollebe ööhpehtæmman lea, laavenjostosne saemien gïele- jïh kultuvrejarngigujmie, hijven lyhkesamme aktem fleksijbele lïerehtimmiefaalenassem vedtedh saemien gïelesne. Reektehtse jaapan 2012 vuesiehti vielie goh tjuetie almetjh leah saemienlïerehtimmiem aalkeme, jïh jeenjesh dejstie leah guhkiebasse lohkeme, vuesiehtimmien gaavhtan semesteraamhte noerhtesaemien gïelesne. </p>
<p><em type="bold">Råajvarimmie 19 Saemien geervelïerehtimmieprosjekte </em><em type="italic">Tjåadtjoehtæjja: Fylkesmannen i Nordland </em>Lavangen tjïelte lea Nordlaanten Universiteetine ektine Ulpan-vuekiem vuartasjamme, jïh vuarjasjamme mejtie saemienlïerehtæmman sjeahta. Vuekiem vuarjasjamme illedahki mietie mejtie jakseme, faageles krïevenassh samienlohkehtæjjide mah sïjhtieh vuekiem nuhtjedh, jïh mejtie gåarede dam vuekiem sjïehtedidh saemien tsiehkide. Joekoen julev- jïh åarjelsaemien gïelese daate vuekie maahta gaajh nuhteligs årrodh, juktie gïeleutnjijidie lissiehtidh. Nordlaanten Universiteete aktem faageles vuarjasjimmiem vuekeste dorjeme, jïh vihtiestamme dïhte sæjhta gaajh nuhteligs årrodh juktie saemienlïerehtimmiem radtjoes darjodh. Lavangen tjïelte aalka dam vuekiem maanagïertesne nuhtjedh, jïh Nordlaanten fylhkenålma sæjhta kuvsjem faalehtidh åarjel- jïh julevsaemien lohkehtæjjide, juktie vuekien bïjre lïeredh, jïh naemhtie sagke buerebe illedahkh hoksedh saemien lïerehtimmesne. </p>
<p><em type="bold">Råajvarimmie 20 Åarjelsaemien gïelelïerehtimmie geerve </em><em type="bold">almetjidie </em><em type="italic">Tjåadtjoehtæjja: Nordlaanten fylhkenålma </em>Daate råajvarimmie lea meatan orreme råajvarimmesne 19, gosse voestegh fokusem utni ajve saemienlïerehtæmman geerve almetjidie. Mænngan aaj illedahkh vuartasjamme gaskem jeatjah Wales’te jïh Skottlaanteste, daate Ulpanvuekie maahta seamma hijven årrodh nuerebe ulmiedåehkide. Dah mah daelie maahtoelutnjemem faalasuvvieh, sïjhtieh dan åvteste maehtedh daam maahtoem nuhtjedh saemienkuvsjide dovne geerve jïh noere almetjidie. </p>
<p><em type="bold">Råajvarimmie 21 Alfabetaseradimmieprogramme geerve </em><em type="bold">almetjidie Tromsesne </em><em type="italic">Tjåadtjoehtæjja: Tromsen fylhkentjïelte </em>Prosjekte vierhtieh åadtjoeji Orrestehteme-, reereme- jïh gærhkoedepartemeenteste jaepien 2009 jïh 2010. Faatoes beetnehdåarjoen gaavhtan jeatjah suerkijste, prosjekte ij leah tjïrrehtamme. Vierhtide dan åvteste bååstede gieseme. </p>
<p><em type="bold">Råajvarimmie 22 Saemien lohkehtæjjaööhpehtimmie </em><em type="italic">Tjåadtjoehtæjja: Maahtoedepartemeente </em></p>
<p>Saemien jolleskuvle saemien maadthskuvlelohkehtæjja-ööhpehtimmiem faalehte daltesidie 1-7 jïh 5-10, akten jïjtse nasjovnaale mieriesoejkesjen mietie. Mieriesoejkesje lea vihtiestamme Maahtoedepartemeenteste, jïh dejtie bijjemes nasjovnaale nænnoestimmide vadta gåhkoen jïh åejviebiehkiej bïjre ööhpehtimmine. Daelie ajve Saemien jolleskuvle mah dagkeres ööhpehtimmiem faalehte. Akte jïjtse mieriesoejkesje saemien maanagïertelohkehtæjja ööhpehtæmmam aaj evtiesovveme. Daelie dam gietedeminie, jïh sæjhta dam vihtiestidh dan varke gåarede. Nordlaanten universiteete studijh julevsaemien gïelesne faalehte bachelorgraaden raajan. Dah studijh julevsaemien gïelesne edtjieh gaskem jeatjah lohkehtæjjastudentide årrodh. Noerhte-Trööndelagen jolleskuvle studijh åarjelsaemien gïelesne 1, 2 jïh 3 faalehte. Dah studijh leah g.j lohkehtæjjide mah ööhpehtimmiemaahtoem åarjelsaemien gïelesne sïjhtieh. Ruffien 2010 Maahtoedepartemeente aktem sjïere lohkehtæjjaööhpehtimmieregijovnem saemien lohkehtæjjaööhpehtæmman tseegki. Regijovnesne Saemien jolleskuvle, Finnmarhken jolleskuvle, Tromsøn Universiteete, Nordlaanten universiteete jïh Noerhte-Trööndelagen jolleskuvle. Regijovne ovmessie gyhtjelassigujmie barka saemien lohkehtæjjaööhpehtimmien bïjre.</p>
<p><em type="bold">Råajvarimmie 23 Råajvarimmie juktie dårrehtidh saemien </em><em type="bold">lohkehtæjjaööhpehtæmman jïh lohkeh- </em><em type="bold">tæjjaööhpehtæmman saemien gïeline </em><em type="bold">faagegievlesne </em><em type="italic">Tjåadtjoehtæjja: Maahtoedepartemeente </em>Maahtoedepartemeente lea 2011 raejeste fïerhten jaepien råajvarimmiesoejkesjh evtiedamme, juktie saemien lohkehtæjjaööhpehtæmman dåårrehtidh. Råajvarimmiesoejkesjh reaktavåaromem utnieh nasjovnaale dåårrehtimmiestrategijesne Saemien jollebe ööhpehtæmman. Strategije jåhta boelhken 2011-2014. Saemien lohkehtæjjaööhpehtimmieregijovne, </p>
<p>Noerhte-Trööndelagen jolleskuvlesne åvtegietjesne, sjïehtesjimmiem dåårrehtimmiestrategijeste stuvrie. Reekteminie akten hijven evtiedimmien bïjre. Maahtoedepartemeente barkoem gietskies mieresne giehtjede.</p>
<p><em type="bold">Råajvarimmie 24 Goerehtalledh man jïjnjh saemiengïelen </em><em type="bold">lohkehtæjjah daerpies </em><em type="italic">Tjåadtjoehtæjja: Maahtoedepartemeente </em>Stillemeprievesne jaepien 2009, Ööhpehtimmiedirektovraate bïrresovvi aktem goerehtallemem dåårrehtimmievåaroemistie tjïrrehtidh jïh man jïjnjh saemiengïelen lohkehtæjjah daerpies, g.j. joekedamme dejtie golme saemien gïelide. Ööhpehtimmiedirektovraate lea reekteme akte dagkeres goerehtalleme sæjhta fer guhkiem ryöhkedh jïh fer dovres sjïdtedh. Reektehtsisnie <em type="italic">Kunnskapsløftet 2006. Samisk – Mot en likeverdig skole? (Maahtoelutnjeme 2006. Saemien – akten seammavyörtegs skuvlen vööste?) </em>akte stoerre barkoe dorjesovveme juktie lohkehtæjjamaahtoem goerehtalledh. Sov jaepiereektehtsisnie jaapan 2012, direktovraate jeahta dah aerviedimmieh lohkehtæjjavaanoen bïjre saemien maahtojne, leah dan jeenjesh, ihke direktovraate veanhta ij leah daerpies dam vielie goerehtalledh. Maahtoedeparatemeente lea sïemes direktovraaten vuarjasjimmine. </p>
<p><em type="bold">Råajvarimmie 25 Tjeavadimmie bielijste studijelaajkoste </em><em type="italic">Tjåadtjoehtæjja: Maahtoedepartemeente </em>2010 raejeste aktem öörnegem sjïehtesji tjeavadimmien bïjre studijelaajkoste 50 000 kråvnaj raajan, dejtie studentidie mah 60 studijepoengh jallh vielie saemien gïelesne illieh, goh akte bielie daejstie ööhpehtimmijste:  Saemien sïejhmelohkehtæjjaööhpeh-timmie (Saemien jolleskuvle)  Saemien aarhskuvlelohkehtæjjaööhpeh-timmie (Saemien jolleskuvle)  60 studijepoengh saemien gïele (gaajhkh saemien gïelh) goh akte bielie sïejhmelohkehtæjjaööhpehtimmeste </p>
<p>Öörnege aaj lååjkedæjjah feerhmie mah daejtie ööhpehtimmide vaeltieh:  60 studijepoengh saemien gïele (gaajhkh saemien gïelh) dastegh lååjkedæjja aarebi lea praktisk-pedagogeles ööhpehtimmiem illeme (daaroen PPU)  Praktisk-pedagogeles ööhpehtimme (daaroen PPU) dastegh lååjkedæjja aarebi lea 60 studijepoengh illeme saemien gïelesne (gaajhkh saemien gïelh)  60 studijepoengh saemien gïele (gaajhkh saemien gïelh) dastegh lååjkedæjja aarebi lea aarhskuvlelohkehtæjjaööhpehtimmiem illeme  Illeme aarhskuvlelohkehtæjjaööhpeh-timmie dastegh lååjkedæjja aarebi lea 60 studijepoengh illeme saemien gïelesne (gaajhkh saemien gïelh)</p>
<p>Mieriedimmie bååstedemaaksoen bïjre lea Lånekassen nedtesæjrojne www.lanekassen.no.</p>
<p><em type="bold">Råajvarimmie 26 </em></p>
<p><em type="bold">Åarjelsaemien maanagïerteråajvarimmieh </em><em type="italic">Tjåadtjoehtæjja: Nordlaanten fylhkenålma </em>Råajvarimmien ulmie lea maanagïertebarkiji gïelemaahtoem jïh kultuvrelle maahtoem saemien gïelesne nænnoestehtedh julev- jïh åarjelsaemien dajvine. Råajvarimmie lea jåhteme 2009 raejeste, golme fïerhtenjaepien tjåanghkoejgujmie dovne julevsaemien jïh åarjelsaemien dajvesne. Dovne Saemiedigkie, Nordlaanten fylhkenålma, Nordlaanten Universiteete jïh Noerhte-Trööndelagen jolleskvule jïh saemien faagealmetjh leah meatan orreme prosjektesne. Jeenjesh prosjektem dåarjoehtamme dovne åarjelsaemien jïh julevsaemien dajvijste. </p>
<p><em type="bold">Råajvarimmie 27 Julevsaemien maanagïerteråajvarimmie </em><em type="italic">Tjåadtjoehtæjja: Nordlaanten Fylhkenålma </em>Vuartesjh reektemem 26.råajvarimmeste bijjielisnie. </p>
<p><em type="bold">Råajvarimmie 28 Saemien gïeleråajvarimmieh maanagïer- </em><em type="bold">tesne </em><em type="italic">Tjåadtjoehtæjja: Nordlaanten fylhkenålma </em>Ajve akte julevsaemien maanagïerte gååvnese Nordlaantesne, jïh akte maanagïerte julevsaemien goevtesinie. Lissine jïjnjh maanagïertebarkijh fylhkesne fååtesieh, mah julevsaemien maehtieh. Árran jïh Jentoftsletta maanagïerth leah laavenjosteme juktie julevsaemien learoevierhtieh evtiedidh, jïh laavlomh julevsaemien gïelese jarkoestidh. Maanagïerth jïh aktegsbarkijh leah sinsætnan guessine mïnneme, jïh daamtaj sinsitnine gaskesadteme. Dah leah jarkoestimmien, dorjemassen jïh åtnoen bïjre materijelleste laavenjosteme, mah leah stoerre aevhkine orreme barkijidie mah eah julevsaemien haalvoeh. Dah barkijh leah aaj meatan orreme jïh dan bïjre laavenjosteme tjåanghkojne, mah leah 26. jïh 27. råajvarimmien sjiekenisnie orreme, buerkiestamme bijjielisnie. </p>
<p><em type="bold">Råajvarimmie 29 Åarjelsaemien gïelebiesie </em><em type="italic">Tjåadtjoehtæjja: Nordlaanten fylhkenålma </em>Nordlaanten fylhkenålma lea 2008 raejeste 2011 raajan göökte fïerhtenjaepien åarjelsaemien gïelebiesieh tjïrrehtamme Sveerjen Saemieskuvleståvrojne ektine, tjåanghkan gaektsie gïelebiesieh. Jïjnjh learohkh meatan orreme daejnie gïelebiesine, jïh dååjrehtimmie vuesehte dah gïelebiesieh leah vihkeles orreme ihke learohkh åadtjoeh saemien nåhtadidh mubpiejgujmie ektine. Dah beetnehdåarjoeh leah Orrestehteme-, reereme- jïh gærhkoedepartemeenteste jïh Interregeste båateme. Beetnehdåarjoeh Interregeste orriji jaepien 2011. Orrestehteme-, reereme- jïh gærhkoedepartemeente lea jeahteme dah sïjhtieh gïelebiesieh edtjieh jåerhkedh. Nordlaanten fylhkenålma svienske ööhpehtimmieåejvieladtjigujmie govlesadta juktie gïelebieside guhkiedidh. </p>
<p><em type="bold">Råajvarimmie 30 </em></p>
<p><em type="bold">Julevsaemien gïelebiesie </em><em type="italic">Tjåadtjoehtæjja: Nordlaanten fylhkenålma </em></p>
<p>Julevsaemien gïelebiesie öörnesovvi 2012 Johkemehkesne. Gïelebiesie lij akte laavenjostoe Dragen skuvlen jïh saemieskuvli gaskem Gällivarresne jïh Johkemehkesne. Nöörjen bieleste medtie luhkie learohkh lin meatan. Edtja julevsaemien gïelebiesiem öörnedidh nöörjen bielesne jaepien 2013. Edtja råajvarimmiem virjiedidh guktie jienebh julevsaemien learohkh nöörjen bieleste maehtieh meatan årrodh. Råajvarimmie lea vihkeles juktie dam raasten dåaresth julevsaemien laavenjostoem nænnoestehtedh. Vuarjesjeminie aaj jeatjah laavenjostoevuekieh julevsaemiej gaskem nöörjen jïh sveerjen bielesne.</p>
<p><em type="bold">Råajvarimmie 31 Karrijeerebïhkedimmie saemien learoeh- </em><em type="bold">kidie jïh kandidaatide </em><em type="italic">Tjåadtjoehtæjja: Nordlaanten fylhkenålma </em>Nordlaanten universiteete lea tjarke barkeme juktie studenth dåårrehtidh bachelorööhpehtæmman julevsaemien gïelesne. Akte skreejremeråajvarimmie öörnesovvi dejtie studentidie mejtie vienhti sïjhtin aelkedh, goevten jïh ruffien 2012. Lissine aktem plaeriekampanjem tjïrrehti dejnie seamma aajkojne. Aaj råajvarimmieh aalkeme juktie svienske studenth studijese dåårrehtidh. Ållesth 21 learohkh leah bachelorööhpehtimmiem aalkeme, jïh jienebh dejstie Sveerjeste båetieh. Råajvarimmie lea statusem nænnoestahteme julevsaemien gïelese, jïh julevsaemien gïele jïjnjem hijven ållermaehtemem åådtjeme meedijinie. Daelie barkeminie sagke jienebh julevsaemieh jollebe ööhpehtæmman dåårrehtidh. Nordlaanten universiteete lea aaj aktem julevsaemien kandidaatem seehteme juktie vihtieslaakan studentedåårrehtimmine barkedh julevsamien gïelestudijidie. </p>
<p><em type="bold">Råajvarimmie 32 Kuvsje maajhööhpehtimmiepedagogih- </em><em type="bold">kesne </em><em type="italic">Tjåadtjoehtæjja: Nordlaanten fylhkenålma </em>Jïjnjh åarjelsaemien lohkehtæjjah eah byjjes lohkehtæjjaööhpehtimmiem utnieh, jïh vaenie lohkehtæjjah byjjes maahtoem maajhööhpeh-timmiedidaktihkesne utnieh. Nordlaanten fylhkenålma lea dan åvteste vuajneme daerpies kuvsjem faalehtidh maajhööhpehtimmiedidaktihkesne saemienlohkehtæjjide maadthskuvlesne jïh jåarhkeööhpehtimmesne. Kuvsjem tjïrrehtamme Norsk nettskole’n tjïrrh. Göökte tjåanghkoeh orreme jïh akte seminaare gusnie medtie 20 åarjelsaemien lohkehtæjjah lin meatan. Dah lohkehtæjjah leah beavneme daate råajvarimmie lea dej maahtoem nænnoestahteme juktie kvalitatijve hijven lïerehtimmiem vedtedh maajhööhpehtimmien tjïrrh. </p>
<p><em type="bold">Råajvarimmie 33 Evtiedimmieprosjekte Noerhte- </em></p>
<p><em type="bold">Trööndelagen fylhkentjïeltesne </em><em type="italic">Tjåadtjoehtæjja: Noerhte-Trööndelagen fylhkentjïelte </em>Noerhte-Trööndelagen fylhkentjïelte aktem regijovnaale dahkoesoejkesjem åarjelsaemien gïelese jïh kultuvrese 2013-2017 dorjeme. Soejkesjen åejvieulmie lea g.j. gorredidh jïh nænnoestehtedh Noerhte-Trööndelagen fylhkentjïelten regijovnaale dïedtem, viehkine iktedimmiemaallh saemien gïelelïerehtæmman dennie 13-jaepien skuvlebaelien jïh jollebe ööhpehtimmesne. Soejkesjen akte råajvarimmiebielie 1 dejtie råajvarimmide jïjtse gïehtelimmesne, jïh akte råajvarimmiebielie 2 dejtie regijovnaale iktedimmieråajvarimmide saemien gïelelïerehtæmman abpe ööhpehtimmesne. </p>
<p><em type="bold">Råajvarimmie 34 Raeriestimmie jåarhkeskuvline åarjel- </em><em type="bold">saemien dajvine </em><em type="italic">Tjåadtjoehtæjja: Saemiedigkie jïh sjyöhtehke fylhkentjïelth </em>Noerhte-Trööndelagen fylhkentjïelte lea sov regijovnaale dahkoesoejkesjisne åarjelsaemien gïelese jïh kultuvrese 2013 -2017 jeahteme dah, dennie råållesne goh regijovnaale aktööre, sïjhtieh skraejriem vaeltedh jïh laavenjostedh jeatjah aktöörigujmie mah dïedtem utnieh. Akte dejstie råajvarimmijste dahkoesoejkesjisnie lea regijovnaale raeriestimmiedïenesje åarjelsaemien lïerehtæmman. Ussjedamme raeriestimmiedïenesje gaskem jeatjah edtja sertiestimmie-boelhkide jïh tsoepkenasside gïelelïerehtimmieprosessesne feerhmedh, laavenjostoem åarjelsaemien gïelejarngigujmie evtiedidh jïh struktuvreradidh, jïh jollebe ööhpehtæmman dårrehtidh. Akte laavenjostoe lea aalkeme Noerhte- jïh Åarjel-Trööndelagen fylhkentjïelti jïh Saemiedigkien gaskem, juktie regijovnaale raeriestimmiedïenesjem tseegkedh åarjelsaemien lïerehtæmman. </p>
<p><em type="bold">Råajvarimmie 35 Jealajimmie saemien gïeleste marhkesaemien dajvine Åarjel-Tromsesne jïh </em></p>
<p><em type="bold">Noerhte Nordlaantesne </em><em type="italic">Tjåadtjoehtæjjah: Orrestehteme-, reereme- jïh gærhkoedepartemeente jïh Nordlaanten fylhkenålma </em>Várdobáiki - saemien jarnge, lea dïedtem åådtjeme piloteprosjektine nïerhkedh, juktie saemien gïelem marhkesaemien dajvine jealajidh. Várdobáiki barkeminie juktie laavenjostoem gïelevierhtiejgujmie tseegkedh Sveerjen bielesne. Dah sïjhtieh gaskesem tseegkedh saemiestæjjajgujmie mah maehtieh vierhtine årrodh gïelebiesine, råajvarimmieh saemien maanagïertesne jïh jeatjah öörnedimmieh gusnie fokuse lea gïele. Dah joe Sveerjesne orreme juktie vaaksjoehtidh, jïh tjåanghkoeh orreme juktie viermieh bigkedh raasten rastah. </p>
<p><em type="bold">Råajvarimmie 36 Jealajimmie luvliesaemien gïeleste jïh </em><em type="bold">kultuvreste </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente Skoltesamisk kultur over grenser </em>(Skoltesaemien kultuvre raasti rastah) lea akte laavenjostoeprosjekte golme laanti gaskem, Såevmie, Nöörje jïh Russlaante. Prosjekte eelki voerhtjen 1.b. 2010, jïh prosjektereektehtsem böökti goeven 20.b. 2012. Prosjekten åejvieguejmie lij Saemiedajven ööhpehtimmiejarnge Inarisne, Såevmesne. Nöörjesne laavenjostoeguejmie lij Østsamisk museum Neidenisnie, mij aaj lij tjåadtjoehtæjja dan russiske prosjektebielien åvteste. Abpe prosjekte beetnehdåarjoeh åådtjeme INTERREG IV A Noerhte-Sápmi programmeste, akte bielie dehtie Europeejen Regijovnaale-evtiedimmiefoenteste. Lissine Barentssekretariate jïh Orrestehteme-, reereme- jïh gærhkoedepartemeente beetnehdåarjoem vadteme Østsamisk museumen prosjektekontovrese. Prosjekten åejvieulmie lij luvliesaemien /skoltesaemien kultuvrem, gïelem jïh identiteetem nænnoestehtedh jïh evtiedidh aktene raastendåaresth perspektijvesne Såevmesne, Nöörjesne jïh Russlaantesne. Akte vihkeles ulmie prosjektine lij laavenjostoem nænnoestehtedh aktööri gaskem ovmessie daltesinie daejnie laantine, jïh aktem raastendåaresth viermiem jïh krïevenassh sjugniedidh juktie kultuvren aerpievuekieh sertiestidh boelvi gaskem. Vielie goh 350 almetjh lin meatan Nöörjeste jïh Russlaanteste prosjekten darjoeminie mah lin ryöktesth stuvreme dan luvliesaemien/skoltesaemien siebriedahken vööste. Bïevnesh luvliesaemiej/skoltesaemiej, kultuvreaerpien jïh dan juhtije prosjekten bïjre, regijovnaale, nasjovnaale jïh gaskenasjovnaale sijjine, gaahpoeh öörnedimmine böökti. Nænnoestehteme jïh jealajimmie dehtie luvliesaemien/skoltesaemien gïeleste lij jarngesne prosjektesne. Ulmie lij aalkoegïelelïerehtimmine nïerhkedh, jïh daajroem jïh ïedtjem lissiehtidh gïelese Nöörjesne jïh Russlaantesne. Tjïjhtje almetjh lin meatan dennie voestes luvliesaemien /skoltesaemien gïelekuvsjesne mij gåess’akt lea öörnesovveme Nöörjesne. Luvliesaemien/skoltesaemien ööhpehtimmiematerijelle daelie nöörjen jïh russiske gïelesne gååvnese jïh digitaalelaakan. Dïhte digitaale materijelle jïh tjoejematerijelle leah universellelaakan hammoedamme, guktie dïhte maahta åtnasovvedh gaajhkine golme laantine. Østsamisk museum soejkesjeminie gïelebarkoem jåerhkedh gïelekuvsjigujmie Nöörjesne jïh Russlaantesne Saemien maahtoejarngine ektine Lovozerosne. </p>
<p><em type="bold">Råajvarimmie 37 Jealajimmie pijtesaemien gïeleste jïh </em><em type="bold">kultuvreste </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Árran – julevsaemien jarnge, aktem åvteprosjektem tjïrrehti sijjienommi bïjre pijtesaemien dajvesne gïjren 2010. Åejvieprosjekte eelki tsïengelen 2011. Prosjekten ulmieh leah: Sijjienommh skraejrine nåhtadidh juktie:  Vuesiehtidh jïh daajroem geerjehtidh saemien kultuvren, gïelen jïh histovrijen bïjre  Skreejredh guktie ïedtje læssene sae-mien kultuvren, gïelen jïh histovrijen bïjre  Sjïehteladtedh juktie saemien ektievoe-tem jïh identiteetem nænnoestehtedh </p>
<p>Daejtie ulmiedåehkide jaksedh ovmessie vuesiehtimmieråajvarimmiej tjïrrh:  Saemien byjresh pijtesaemien dajven sisnie jïh ålkolen  Årrojh dejnie sjyöhtehke tjïeltine mah daajroeh fååtesieh dan saemien bïjre sijjen voengesne  Dotkijh, museumebarkijh jïh voenges histovrihkerh mah ïedtjem utnieh gïelejïh kultuvrehistovrijese dennie pijtesaemien dajvesne</p>
<p>Voestes åejviebielie sijjienommeprosjekteste, vihtiestimmie sijjienommijste, lea orrijamme jïh reektehtse gååvnese. Mubpie bielie åejvieprosjekteste, vuesiehtimmie sijjienommijste, edtjieh gaervies årrodh jaepien 2013. Voestes bielie prosjekteste lea maakseme Orrestehteme-, reereme- jïh gærhkoedepartemeenteste jïh Saemiedigkeste. Nordlaanten fylhkentjïelte jïh Saemiedigkie leah beetnehdåarjoem vadteme prosjekten vuesiehtimmiebealan.</p>
<p><em type="bold">Nuhtjedh – byögkelesvoeten faalenassem saemiengïelesne lissiehtidh utniji- </em><em type="bold">die gaajhkine siebriedahkesijjine </em></p>
<p><em type="bold">Råajvarimmie 38 Saemielaaken gïelenjoelkedassh vuar- </em><em type="bold">tasjidh </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Orrestehteme-, reereme- jïh gærhkoedepartemeente lea saemielaaken gïelenjoelkedasside gïehtjedamme, tjoevkesisnie dejstie nasjovnaale jïh gaskenasjovnaale dïedtijste mejtie åtna saemien gïeli åvteste. Orrestehteme-, reereme- jïh gærhkoe-departemeente aktem reektehtsem Saemiedægkan seedteme daehtie gïehtjedimmeste, goh akte våarome juktie digkiedidh jïh råårestalledh dåeriesmoeretjoelmi bïjre mah leah ektiedamme gïelenjoelkedasside. </p>
<p><em type="bold">Råajvarimmie 39 </em></p>
<p><em type="bold">Toelhkeööhpehtimmie jïh autorisasjovne toelhkijste </em><em type="italic">Tjåadtjoehtæjjah: Orrestehteme-, reereme- jïh gærhkoedepartemeente jïh Maahtoedepartemeente </em>Saemien jolleskuvle lea, laavenjostosne Nordlaanten Universiteetine, Noerhte-Trööndelagen Jolleskuvline jïh Oslon Jolleskuvline, daan beajjetje toelhkeööhpehtimmiefaalenassem vuartasjamme, jïh raeriestimmiejgujmie båateme guktie maahta toelhkeööhpehtimmiem saemien gïelide nænnoestehtedh. Oslon Jolleskuvle faalenassem åtna toelhkeööhpehtimmien bïjre. Skuvle toelhkeööhpehtimmiem nedtesne faalehte jieniebinie gïeline – <span type="quote">”tolking i offentlig sektor”</span> (toelhkestimmie byögkeles suerkesne). Prijoriterede saemien gïelem fïerhten jaepien, men jis edtja studijidie aelkedh dle tjuara aktem vihties låhkoem studentijste utnedh. Bïevnesisnie St. 6 (2012-2013 <em type="italic">) En helhetlig </em><em type="italic">integreringspolitikk </em>. <em type="italic">Mangfold og fellesskap, </em>dle reerenasse aktem vuartasjimmiem bieljelamme, guktie toelhkedïenesje byöroe öörnesovvedh. Maana-, mïrrestalleme- jïh ektiedimmiedepartemeente aktem byögkeles moenehtsem nammoehtamme mij edtja daanbeajjetje dïenesjh vuartasjidh jïh raerieh raeriestidh juktie kvaliteetem lissiehtidh toelhkedïenesjisnie. Toelhkeme saemien gïelese jïh saemien gïeleste aaj akte bielie daehtie barkoste. Maahtoe saemien gïelen bïjre moenehtsisnie gååvnese. </p>
<p><em type="bold">Råajvarimmie 40 </em></p>
<p><em type="bold">Evalueringe jåarhkeööhpehtimmeste </em><em type="italic">Tjåadtjoehtæjja: Maana-, mïrrestalleme- jïh ektiedimmiedepartemeente </em>Jåarhkeööhpehtimmie <span type="quote">«Barnevern i et minoritetsperspektiv»</span> lea evalueradamme, jïh tjaktjen 2012 raejeste vihth faalesovvi jolleskuvline Finnmarhkesne, Lillehammerisnie, Oslosne jïh Telemarhkesne. </p>
<p><em type="bold">Råajvarimmie 41 Vaaksjomeöörnegen mieriedimmieh </em><em type="bold">vihtiestidh </em><em type="italic">Tjåadtjoehtæjja: Maana-, mïrrestalleme- jïh ektiedimmiedepartemeente </em>Maanavaarjelimmie edtja saemien gïelen jïh kultuvrelle ektievoetem krööhkedh gosse hoksem mubpide vadta jïh maanah orre sæjjan båetieh. Jarkelimmieh leah nænnoestamme mieriedimmesne vaaksjomen bïjre maanajgujmie maanavaarjelimmieinstitusjovnine hoksen jïh båehtjierdimmien gaavhtan, jïh mieriedimmesne foestehïejmen bïjre. Aajkoe daej jarkelimmiejgujmie lea tjyölkehkåbpoe darjodh vaaksjome edtja dorjesovvedh guktie saemien maanaj reakta gïelem jïh kultuvrem gorredidh, foestehïejmine jïh maanavaarjelimmieinsti-tusjovnine illesuvvieh. Dah jarkelimmieh eelkin juhtedh suehpeden 1.b. 2012. </p>
<p><em type="bold">Råajvarimmie 42 Toelhkedïenesjh healsoesïeltine </em><em type="italic">Tjåadtjoehtæjja: Healsoe- jïh hoksedepartemeente </em>Stillemetjaatsegisnie dejtie regijovnaale healsoesïeltide lea krïeveme toelhkedïenesjh tseegkedh dejtie skïemtjijidie mah dam daarpesjieh. Vijriesåbpoe aaj krïeveme råajvarimmiejgujmie nïerhkedh juktie barkiji gïele- jïh kultuvremaahtoem nænnoestehtedh ektiedamme dejtie saemien årroejidie. Healsoe Noerhte RHF stillemem åadtjoeji 2010 juktie finaniseradidh jïh tjïrrehtidh aktem 2-jaepien toelhkeprosjektem, juktie toelhkedïenesjem dejtie saemien årroejidie bueriedidh. Reekteme prosjekten bïjre aktene fïerhten jaepien bïevnesisnie Healsoe- jïh hoksedepartemeentese. Galhkuvekonferanse prosjektese lij Saemiedigkesne voerhtjen 23.b. 2013. Konferansesne dam gaervies reektehtsem åehpiedehti. Daam visjovnem åehpiedehti: Soejkesje jïh håhkoe åvtese lea aktine saemien toelhkestimmiedïenesjine nïerhkedh videoen tjïrrh njieljie daltesinie: 1. Saemien toelhke stïeresne Healsoe </p>
<p>Finnmarhkesne biejjege. 2. Faalenasse abpe dygnem sïeltesne. 3. Saemien toelhkestimmiem sjïehtesjidh goh akte maaksoedïenesje laantesne, aaj åarjelsaemien jïh julevesaemien gïelesne. Voestegh eadtjohke vaeptine ts. 07-22, jïh dan mænngan gohtjedimmievaeptie. 4. Dïenesje abpe dygnem abpe laantesne, gaajhkine golme saemien gïeline.</p>
<p><em type="bold">Råajvarimmie 43 </em></p>
<p><em type="bold">Vaaksjome </em><em type="italic">Tjåadtjoehtæjja: Healsoe- jïh hoksedepartemeente </em></p>
<p>Healsoe- jïh hoksedepartemeente sæjhta Staaten healsoevaaksjoeminie ektine, vuarjasjidh guktie vaaksjome saemiej reaktam gorrede healsoeviehkiem åadtjodh, jïh guktie reaktam daerpies healsoeveahkan illesåvva. Departemeente lea göökte dåeriesmoeretjoelmh bæjjese vaalteme: Vaaksjome dïenesjefaalenassine demente almetjidie, jïh vaaksjome bådtjagïetedimmine dejtie båarasåbpoe almetjidie. Vaaksjome sæjhta akte bielie årrodh dehtie vijriesåbpoe barkoste voeresepaahkeste. Aamhtese lea Saemiedigkine digkiedamme. Staaten healsoevaaksjome aktine bïhkedæjjine barkeminie, maam fylhkenålmah edtjieh nuhtjedh gosse vaaksjomem tjïrrehte. Edtja maehtedh dam nuhtjedh dovne aalkoehealsoedïenesjasse jïh sjïerehealsoedïenesjasse. Bihkedæjja sæjhta gaervies årrodh giesien 2013 åvtelen.</p>
<p><em type="bold">Råajvarimmie 44 Seammavyörtegs dïenesjh julev- jïh </em><em type="bold">åarjelsaemien dajvine </em><em type="italic">Tjåadtjoehtæjja: Healsoe- jïh hoksedepartemeente </em>Healsoe- jïh hoksedepartemeente sæjhta Saemiedigkine ektine lïhkebe salkehtidh guktie seammavyörtegsvoete healsoedïenesjisnie maahta gorresovvedh julevsaemien jïh åarjelsaemien dajvine. Aamhtese lea Saemiedigkine digkiedamme. Departemeente jïh Saemiedigkie sïjhtieh aamhtesinie vijriesåbpoe barkedh. </p>
<p><em type="bold">Råajvarimmie 45 Jiehtegegïetegærja maam edtja healsoe- </em><em type="bold">jïh hoksedïenesjisnie nåhtadidh </em><em type="italic">Tjåadtjoehtæjja: Healsoe- jïh hoksedepartemeente/-Healsoedirektovraate </em>Prosjektevierhtiej gaavhtan Saemiedigkeste, dle akte jiehtegegïetegærja dorjesovveme maam skïemtjegåetesne Porsangerisnie nuhtjie. Gïetegærjan aajkoe lea viehkine årrodh gosse sujhtijh jïh saemien skïemtjijh/skïemtjiji lïhke fuelhkie institusjovnine jïh tjieltehealsodïenesjisnie edtjieh sinsitnine soptsestidh. Gïetegærja nedtesne gååvnese daesnie, helsedir.no. </p>
<p>Orre låhkoe gïetegærjeste lea trygkesovveme. Jeatjah tjïelth lea åssjaldahkem kopijeradamme, jïh seammaplïeres gïetegærjam dorjeme, g.j. julevsaemien gïelesne.</p>
<p><em type="bold">Råajvarimmie 46 Bïevnesh saemiengïelesne NAVsne </em><em type="italic">Tjåadtjoehtæjja: Barkoe- jïh tryjjesdepartemeente </em>Barkoe- jïh tryjjesdepartemeente bïevnesh noerhtesaemien gïelese jarkoste. Direktovraate aktem jïjtse saemiengïelen menymearhketjem tseegkeme nav.no’en åvtesæjrosne. Dehtie saemien åejviesæjroste båata gaajhkide saemiengïelen bïevnesidie. Direktovraate beavna dah aalkeme bïevneseplakatide orrestehtedh mah NAV-kontovrine åtnasuvvieh. Saemiengïelen materijelle mij våaromem åtna saemien kultuvresne sæjhta akte bielie sjïdtedh daejstie orre plakaatijste. NAV lea jïjnjh tjaalegh, goerh j.v. noerhtesaemien gïelese jarkoestamme. NAV aaj bïhkedimmiedïenesjem tseegkeme noerhtesaemien gïelesne govlehtallijetellefovnesne. </p>
<p><em type="bold">Råajvarimmie 47 Utnijegoerehtimmieh </em><em type="italic">Tjåadtjoehtæjja: Barkoe- jïh tryjjesdepartemeente </em>Gïjren 2012 aktem utnjiegoerehtimmiem saemien gïelesne tjïrrehti Finnmarhkesne. Goerehtimmie lij akte bielie dehtie voenges utnijegoerehtimmeste maam gaajhkine NAVkontovrine fylhkesne tjïrrehti. Goerehtimmie, maam Barkoe- jïh tryjjesdepartemeente lij dorjeme, aktem saemien bieliem utni. Utnijh birresovvin sijjen mieligujmie båetedh såemies jiehtegidie, mah lin dan saemiengïelen faalenassen bïjre barkoe- jïh tryjjesreeremisnie. Dah gyhtjelassh gihtjesovvin dejnie tjïeltine mah leah saemien reeremedajvesne. 26 prosenth dejstie 315 vaestiedæjjijste jeehtin dah sïjhtieh saemien nuhtjedh gosse barkoe-jïh tryjjesreereminie soptsestieh. 34 prosenth jeehtin dah maehtieh saemiestidh jïh vaestiedassem saemiengïelesne åadtjodh gosse NAVse ringkieh. 55 prosenth jeehtin dah maehtieh aktine bihkedæjjine/aamhtesegïetedæjjine nååhtedidh, mij saemeste. 48 prosenth jeehtin dah maehtieh saemiestidh jïh vaestiedassem saemiengïelesne åadtjodh gosse dåastoevasse båetieh NAV-kontovresne. </p>
<p><em type="bold">Råajvarimmie 48 Dåarjoe bijbelejarkoestæmman </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente/-Det norske bibelselskap </em>Det norske bibelselskap lea dåarjoem guhkiem åådtjeme juktie bijbelen tjaalegh jarkoestidh jïh staeriedidh noerhte-, åarjel jïh julevsaemien gïelese. Barkoe lea åajvahkommes orre jarkoestimmie Dehtie båeries testameenteste noerhtesaemiengïelese. Prosjekte dorjesåvva laavenjostosne Bijbelesieltigujmie Såevmesne jïh Sveerjesne. Ulmie lea dah jarkoestimmieh edtjieh laanteraasti rastah åtnasovvedh. Lissine akte unnebe åarjelsaemien jarkoestimmieprosjekte jåhta vaeljehke bijbeletjaalegigujmie. Jaepien 2012 raejeste Departemeente lea dåarjoreeeremem Gærhkoeraaran sertiestamme. </p>
<p><em type="bold">Råajvarimmie 49 Voejhkelimmie saemien åålmeginie </em><em type="bold">åarjelsaemien gïeledajvesne (2009-2012) </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente /Nidarosen bispedajve </em>Dïhte voejhkelimmie saemien åålmeginie åarjelsaemien gïeledajvesne ulmine åtna åarjelsaemien gærhkoejieledem evtiedidh, jïh åarjelsaemien gïelem gærhkosne jealajidh. Åålmege 322 lïhtsegh utni jaepien 2011 minngiegietjesne. Nidarosen bispedajveraerie Saemien åålmegeraerine ektine voejhkelimmiem vuarjasjin gïjren 2012. Vuarjasjimmesne lea raeriestamme öörnegem ihkuve darjodh. Voejhkelimmie lea annjebodts guhkiedamme tsiengelen 1.b. 2014 raajan. </p>
<p><em type="bold">Råajvarimmie 50 Jarkoestimmie/sjïehtedimmie tjaale- </em><em type="bold">gijstie gyrhkesjæmman </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Dïhte barkoe saemien jarkoestimmiejgujmie jïh sjïehtedimmine tjaalegijstie gyrhkesjæmman, lea Gærhkoeraaran/Saemien gærhkoeraaran bïejesovveme. Noerhtesaemien liturgijegærja bæjhkoehtamme sjïdti suehpeden 2011. Liturgijh julevsaemien gïelesne nedtesne gååvnesieh. Voejhkelimmieliturgijh åarjelsaemien gïelesne gååvnesieh (åejviemeassoeliturgije, kristeme, pruvreme jïh juvleme). Ulmie lea dejtie jååhkesjidh 2014, jïh dejtie olkese vedtedh 2014/2015. Liturgijebarkoem liturgijide sjïehtede mah leah nænnoestamme gyrhkesjimmiereformesne Nöörjen gærhkosne. Saalmh noerhte-, åarjel- jïh julevsaemien gïelesne sïjhtieh akte bielie årrodh aktede orre, nöörjen saalmegærjeste Nöörjen gærhkose, gosse dïhte olkese båata. </p>
<p><em type="bold">Råajvarimmie 51 </em></p>
<p><em type="bold">Skaehtieetaate – vijriedamme faalenasse saemiengïelesne </em><em type="italic">Tjåadtjoehtæjja: Skaehtieetaate </em>Dah jeenjemes nåhtadamme goerh jïh blankehth leah noerhtesaemien gïelese jarkoestamme, jïh dah skaehtiemaeksijh mah dej mietie gihtjieh, dejtie åadtjoeh. Goerh jïh bïevnesh saemiengïelesne aaj skaehtieetaaten nedtesæjrojne gååvnesieh. Ruffien 2010 aktem orre ohtsemevuekiem sjïehtesji skaehtieetaaten nedtesæjrojne, guktie aelhkebe sjædta saemiengïelen tjaatsegh gaavnedh. Skaehtieetaate sæjhta jåerhkedh goerh jïh bïevnesh saemiengïelesne sjïehteladtedh, jïh dejtie etaaten nedtesæjrose bïejedh. Jaepien 2010 etaate eelki vuarjasjidh mejtie vielie dehtie sisvegistie nedtesæjrojne, edtja jieniebinie gïeline årrodh. Daan sjiekenisnie sæjhta vuarjasjidh mejtie edtja vielie saemiengïelese jarkoestidh. Skaehtiemaeksijh maehtieh saemien veeljedh gosse Skaehtiebïevnesinie soptsestieh, jïh dellie åadtjoeh aktine saemiengïelen aamhtesegietedæjjine soptsestidh. Etaate lea vuekie tseegkeme juktie tjaatsegh saemiengïelese jarkoestidh jïh dejtie orrestehtedh. Dovne goerh mah daamtaj åtnasuvvieh (vuesiehtimmien gaavhtan nommeveeljeme, juhteme, skaehtiekåarhte), jïh goerh mejtie aervede lea sjyöhtehke dejtie saemien årroejidie (vuesiehtimmien gaavhtan goerh mah leah ektiedamme aalkoejieliemidie, båatsose jv.) leah jarkoestamme. Orrestahta goeride fïerhten jaepien. Ij gåaredh goerh saemiengïelesne elektrovneleslaakan seedtedh. Dïhte dan åvteste dïhte dåarjoe noerhtesaemien tjaelemevæhtide Oppgaveregisterisnie fååtese. Dah mah selvangivelsen dåastoeh paehpierisnie saemiengïelesne, sïjhtieh aaj tjaatsegh dåastodh PDFformaatesne saemiengïelesne Altinn’sne. Guhkiebasse akte ulmie sjïehteladtedh guktie maahta selvangivelsem aaj elektrovneleslaakan deelledh saemiengïelesne. </p>
<p><em type="bold">Råajvarimmie 52 Dåårrehtimmie saemiengïelen faangke- </em><em type="bold">gåetiebarkijijstie </em><em type="italic">Tjåadtjoehtæjja: Justijse- jïh riejriesvoetedepartemeente </em>Vadsøn faangkegåetie aktem barkijem åtna mij saemeste. Dïhte barkije aktem desentraliseradamme saemien gïelekuvsjem (tjaelemegïele) aalkeme Tromsøn Universiteetesne. Tromsøn faangkegåetie göökte barkijh åtna mah saemiestieh. Gosse studenth bæjjese veelti Kriminaalehoksen ööhpehtimmiejarngese tjaktjen 2012, dellie lij 19 ohtsijh mah saemiestin. Vïjhte dejstie byjrehtæmman bööresovvin, jïh golme bæjjese vaaltasovvin aspiraantine. </p>
<p><em type="bold">Råajvarimmie 53 Kriminaalehoksen jarnge mij maahtoem </em><em type="bold">åtna saemien gïelen jïh kultuvren bïjre </em><em type="italic">Tjåadtjoehtæjja: Justijse- jïh riejriesvoetedepartemeente </em></p>
<p>Goh akte bielie dehtie vijriesåbpoe barkoste dej råajvarimmiejgujmie mah leah vuesiehtamme St.bïevn. nr 37 (2007-2008) <em type="italic">Straff som virker – mindre kriminalitet- tryggere samfunn, </em>Justijse- jïh riejriesvoetedepartemeente aktem barkoedåehkiem tseegki mij edtji vierhtiedaerpiesvoetem jïh sjïere råajvarimmieh goerehtalledh, lissine sjïehteladtedh saemien gïelem nuhtjedh. Barkoedåehkie edtji aaj vuarjasjidh mejtie akte jïjtse maahtoejarnge lij byöreme tseegkesovvedh, mij sjiere maahtoem saemien gïelen jïh kultuvren bïjre åtna, kriminaalehoksen åårganisasjovnestruktuvren sisnjelen. Barkoedåehkie sov reektehtsem deelli goeven 31.b. 2011, jïh akte govlehtimmie- jïh laavenjostoekonferanse öörnesovvi suehpeden 2012. Kriminaalehokse, goh jeatjah staaten åejvieladtjh, konsultasjovnedïedtem Saemiedigkine åtna dejnie aamhtesinie mah sïjhtieh maehtedh saemien ïedtjide ryöktesth tsevtsedh. Sæjhta konsultasjovnedïedtem aktene mierielatjkosne buerkiestidh departemeenten jïh Saemiedigkien gaskem. Daelie barkeminie aktine daagkarinie mierielatjkojne, maam edtja departemeentesne dibrehtidh. Akte raeriestimmie aaj gååvnese akten dahkoesoejkesjasse soninge-tsiehkiej bïjre saemien faangkide, gusnie jïjnjh råajvarimmieh suerkesne buerkiestamme. Daelie soejkesjen råajvarimmiejgujmie virjiesåbpoe barkeminie. </p>
<p><em type="bold">Råajvarimmie 54 Saemien gïele ovvaantoeraerine </em><em type="italic">Tjåadtjoehtæjja: Ovvaantoeraeriej tjaelemesijjie </em>Dïhte barkoe juktie råajvarimmiejgujmie vijriesåbpoe barkedh lea joekehts fåantoej gaavhtan ij annjebodts illeme. Ovvaantoeraeriej tjaelemesijjie sæjhta varke daejnie barkojne vihth nïerhkedh. </p>
<p><em type="bold">Råajvarimmie 55 </em></p>
<p><em type="bold">Vielie saemien gïele jïh kultuvregoerkese pollisesne </em><em type="italic">Tjåadtjoehtæjja: Justijse- jïh riejriesvoetedepartemeente </em>Aadtjen orre bïhkedassh nænnoestamme polliseseehtemidie saemien dajvine. Dah vihkielommes tjiertestimmieh dejnie orre bihkedassine leah; edtja aktem vuarjasjimmiem daerpiesvoeteste darjodh åvtelen barkoeh olkese bïeljelamme sjïdtieh, jïh maahta saemien gïelemaahtose leavloem bïejedh bieljelimmieteekstesne, gosse barkoen gaavhtan lea daerpies. Dastegh bïeljelimmieteekstesne tjåådtje daajroe saemien gïelen jïh kultuvren bïjre lea daerpies, edtja disse leavloem bïejedh seehteminie, mij sæjhta jiehtedh ohtsijh mah eah dam maahtoem utnieh, eah leah sjyöhtehke kandidaath barkose. Jaepien 2011 Pollisedirektovraate aktem referansedåehkiem barkijidie pollisesne tseegki mah saemien gïele- jïh kultuvremaadtoem utnieh. Dåehkie jaabnan tjåanghkoeh åtna, juktie haestemh digkiedidh mah leah ektiedamme saemien gïelese pollisesne, jïh raerieh buektedh Pollisedirektovraaten virjiesåbpoe barkose, gaskem jeatjah reereneassen dahkoesoejkesjistie saemien gïelide. Referansedåehkie aaj aamhtesh gïetede gusnie daerpies orre råajvarimmieh evtiedidh, goh kuvsjh dïenesjealmetjidie operasjovnejarngine, gïelelïerehtimmie, meatan årrodh gaskenasjovnaale tjåanghkojne jïh plearoeh. </p>
<p><em type="bold">Råajvarimmie 56 Nænnoestehteme saemien gïeleste </em><em type="bold">pollisesne </em><em type="italic">Tjåadtjoehtæjja: Justijse- jïh riejriesvoetedepartemeenteste </em>Vuartesjeh 55. råajvarimmiem bijjielisnie. </p>
<p><em type="bold">Råajvarimmie 57 Saemien gïelh sjïehtesjidh elektroveneles </em><em type="bold">programmvaarosne </em><em type="italic">Tjåadtjoehtæjja: Justijse- jïh riejriesvoetedepartemeente </em>Pollisedirektovraate lea aalkeme saemien gïelem sjïehtesjidh pollisen elektrovneles aamhtesegïetedimmiedïrreginie. Aalkovisnie stuvremeteekste saemien gïelesne pollisen sïejhme goerine dorjesåvva, mearan guhkiebasse ussjede saemien gïelem sjïehtesjidh goh <span type="quote">”veeljeme gïele”</span> dejnie orre IKT-systeminie mejtie evtedeminie pollisesne daelie. </p>
<p><em type="bold">Råajvarimmie 58 Dårrehtimmie almetjijstie saemien </em><em type="bold">maadtojne Pollisejolleskuvlese </em><em type="italic">Tjåadtjoehtæjja: Justijse- jïh riejriesvoetedepartemeente </em>Pollisejolleskuvle, sov govlesadteme- jïh dåårrehtimmiestrategijen tjïrrh, eajhnadåvva almetjh unnebelåhkoemaadtojne dåårrehtidh, daan nuelesne almetjh saemien maadtoste. </p>
<p><em type="bold">Råajvarimmie 59 Jienebh reerenassen tjaatsegijstie saemiengïelesne bæjhkoehtidh </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Goh akte bielie reerenassen ulmeste mij lij veahkam saernijste lissiehtidh saemien gïeline nedtesæjrosne regjeringen.no, dle akte dïenesje tseegkesovvi jarkoestimmide saemiengïelesne Departementenes servicesenterisnie jaepien 2010. Dan gaavhtan dle saemiengïelen saernieaamhtesh vielie goh guektiengïerth sjïdteme, 2011 raejeste 2012 raajan. Jaepien 2012 lij ållesth 399 jarkoestimmieh dejtie saemien gïelide, dejstie 290 noerhtesaemien jïh doh jeatjah jiebnelaakan joekedamme åarjel- jïh julevsaemien gaskem. </p>
<p><em type="bold">Råajvarimmie 60 Reeremeteermh </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Gïellatekno Tromsøn Universiteetesne lea dåarjoem åådtjeme Orrestehteme-, reereme- jïh gærhkoedepartemeenteste juktie baakoelæstoeh reeremeteermigujmie evtiedidh noerhtesaemien, julevsaemien jïh åarjelsaemien gïelesne. Julevsaemien jïh åarjelsaemien gïelesne vaenebh teermh jïh teeksth gååvnesieh goh noerhtesaemien gïelesne. Daah baakoegærjah dan åvteste unnebe sjïdtieh. Dïhte barkoe baakoelæstoejgujmie tjuerieh guhkiem ryöhkedh mearan jarkoestimmie tjaalegijstie dejnie saemien gïeline læsseneminie. </p>
<p><em type="bold">Råajvarimmie 61 Prosjekte saemien laaketeermh </em><em type="italic">Tjåadtjoehtæjja: Deatnun tjïelte </em>Deatnun tjïelte lea tjåadtjoehtæjja prosjekten åvteste <span type="quote">”Samisk lovspråk”</span>. Aajkoe lea juridihkeles terminologijem evtiedidh noerhtesaemien gïelesne. Prosjekte teermh prijoriterede mejtie Sisnjelds Finnmarhken digkiereakta sov biejjieladtje barkosne daarpesje. Prosjekte aktem jïjtse læstoem dorjeme juridihkeles jiehtegigujmie, jïh öörnegen mietie bysvehtsprosesselaakine barka. Vielie goh 700 teermh leah jååhkesjamme Saemiedigkien gïeleståvroste. Orrestehteme -, reereme- jïh gærhkoedepartemeente, Saemiedigkie jïh Deatnun tjïelte leah prosjektese beetnehdåarjoem dåårjeme. Prosjekte aktine seminaarine orriji 2013. </p>
<p><em type="bold">Råajvarimmie 62 Jååhkesjimmieöörnege saemien laakejar- </em><em type="bold">koestimmide </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Fïereguhte departemeente dïedtem åtna sjyöhtehke laakh jïh mieriedimmieh saemien gïelide jarkoestidh jïjtsinie dïedtesuerkine. Saemielaaken § 3-2 aaj njoelkedassh åtna gåessie bæjhkoehtimmieh jïh goerh edtjieh dovne saemien jïh nöörjen gïelesne årrodh. Dïhte dïedte, juktie jarkoestimmieh orrestidh orre jarkelimmine, fïereguhte åårgane åtna. Orrestehteme-, reereme- jïh gærhkoedepartemeente lea vuarjasjamme mejtie byöroe aktem jååhkesjimmieöörnegem sjïehtesjidh saemien laakejarkoestimmide. Men dellie daerpies jååhkesjamme laaketeermigujmie. Saemien Gïelegaaltije, aarebi Saemien gïelemoenehtse, dïedtem åtna terminologijem jååhkesjidh. Dastegh akte instanse edtja laavenjassine åadtjodh laakejarkoestimmieh jååhkesjidh, instanse aaj tjuara maahtoem utnedh saemien laakegïelen bïjre, jïh juridihkeles maahtoem utnedh. </p>
<p>Orrestehteme-, reereme- jïh gærhkoedepartemeente lea govlesadteme Dåapmestovlereereminie, Sisnjelds Finnmarhken digkiereaktine jïh Juridisk fakulteetine Tromsøn Universiteetine akten eventuelle jååhkesjimmieöörnegen bïjre. Departemeente ij leah lyhkesamme naakenem gaavnedh mij maahta daam barkoem vaeltedh. Orrestehteme-, reereme- jïh gærhkoedepartemeente jïh Saemiedigkie sïjhtieh jeatjah vuekieh vuarjasjidh, juktie kvaliteetem tjïrkedh jarkoestimmide byögkeles tjaatsegijstie, laakijste jïh njoelkedassijste.</p>
<p><em type="bold">Råajvarimmie 63 Krïevenasse tjåenghkies væhtaåtnoen </em><em type="bold">bïjre byögkeles darjoemidie </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Orrestehteme-, reereme- jïh gærhkoedepartemeente lea snjaltjen 1.b 2011 raejeste, mieriedimmien tjïrrh obligatovreles IT-standardi bïjre byögkeles reeremisnie, krïevenassh bïejeme gaajhkide byögkeles darjoemidie ellies dåarjoen bïjre væhtavuekiestandardese UTF-8 dejnie sisnjelds systeminie stuerebe jarkelimmine jallh orretseegkeminie. Væhtavuekiestandarde UTF-8 daerpiesvoetide feerhmie saemien tjaelemevæhtide. IT-systemh målsodh fïnkese. Dan åvteste aaj krïeveme byögkeles darjomh, gosse bïevnesh låtnoeh, edtjieh gaertjiedamme dåarjoem sjïehtesjidh dan standardese ISO 8859-1, lissiehtamme 6 noerhtesaemien væhtajgujmie, stoerre jïh smaave låhkoejgujmie. Staatese daate akte krïevenasse orreme tsiengelen 1.b. 2012 raejeste, mearan tjïeltesuarkan akte krïevenasse orreme tsiengelen 1.b. 2013 raejeste. Juktie viehkiehtidh sjïehtesjimmie destie UTF-8 verkebe jïh vielie iktedamme sjædta, dle Difi aktem prosjektem tseegkeme juktie byögkeles darjomh viehkiehtidh. Jaepien 2012 aktem åvteprosjektem tjïrrehti juktie goerehtalledh, potensijelle råajvarimmieh damtijidh jïh ovmessie prosjektegeatskanimmieh evalueradidh. </p>
<p>Ovmessie piloteprosjekth tjïrrehtamme, jïh pilotebarkoen sjïekenisnie akte voestes raeriestimmie dorjesovveme akten bïhkedæjjese. Åejvieprosjekte eelki jaepien 2012 minnigiemossesne, jïh edtja orrijidh daan jaepien.</p>
<p><em type="bold">Råajvarimmie 64 Saemien staeriedimmiedïrregh – ihkuve </em><em type="bold">gïehtelimmie- jïh evtiedimmiesiebrie </em></p>
<p><em type="bold">Divvunese </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Maahtoedepartemeente, Orrestehteme-, reereme- jïh gærhkoedepartemeente jïh Saemiedigkie leah 2004 raejeste Divvun-prosjektem finansieradamme. Divvun lea gïeledïrregh evtiedamme goh elektrovneles staavadimmieviehkie, staeriedimmieprogramme jïh pedagogeles programmevaaroe. 2011 raejeste Divvun lea Gïellateknose ektiedamme, Saemien gïeleteknologijen jarnge –Tromsøn Universiteetesne. Gïehtelimmie jïh evtiedimmiesiebrie Divvun lea 2011 raejeste bïejesovveme goh akte jïjtse påaste staatebudsjedtese Orrestehteme-, reereme- jïh gærhkoedepartemeenten budsjedtesne. </p>
<p><em type="bold">Råajvarimmie 65 Goerehtalleme jïh evtiedimmie saemien </em><em type="bold">baakoegærjijste </em><em type="italic">Tjåadtjoehtæjjah: Orrestehteme-, reereme- jïh gærhkoedepartemeente/Saemiedigkie </em>Saemien gïelemoenehtse dïedtem åtneme gïelenormeradimmien åvteste saemien gïelen sisnjelen. Normeradimmieh sïejhmemes dorjesuvvieh gosse orre baakoeh gïelese båetieh, jïh sjæjsjalieh guktie edtja baakoem tjaeledh jïh sojjehtidh. Daan biejjien normeradimmieh dorjesuvieh dejnie ovmessie gïeleseksjovnine, mah leah åarjel-, julev-, noerhte-, enare- jïh skoltesaemien seksjovnh. Tsïengelen 1.b. raejeste prosjekte Saemien Gïelegaaltije daam dïedtem åådtjeme. Gïella.org lea baakoelæstoeh bæjhkoehtamme noerhtesaemien, julevsaemien jïh åarjelsaemien gïelesne mah leah jååhkesjamme Saemien gïeleraereste, Saemiedigkien gïeleståvroste jallh Saemien gïelemoenehtsistie. Gïellatekno.uit.no teermelæstoeh bæjhkohte noerhtesaemien, julevsaemien jïh åarjelsaemien gïelesne. Gïellatekno aaj web-baakoegærjah åtna daejnie gïeline, lissine jeatjah saemien gïelh jïh kveenen gïele. </p>
<p><em type="bold">Vuejnedh – saemien gïelem våajnoes darjodh dennie byögkeles tjiehtjielisnie </em></p>
<p><em type="bold">Råajvarimmie 66 Goerehtalleme geajnoesjiltadimmeste </em><em type="bold">saemien gïelesne </em><em type="italic">Tjåadtjoehtæjja: Fealadimmiedepartemeente </em>Jaepien 2011 Regijovne noerhte aktem jïjtse registerem orre trafihkesjiltide tseegki saemien jïh kveenen gïelesne. Registerisne edtja gaajhkh orre sjilth sïjse tjaeledh nænnoestimmiegujmie jïh referansine Staaten geajnoesuerkien /Statens vegvesen våarhkoesystemese Sveis. Uvtemes sjilth bæjjese bïejesuvvieh gosse akte tjïelte dam maadteme. Naemhtie aamhtesh voestegh aktem vuarjasjimmiem jïh gïetedimmiem tjïeltine åadtjoeh, åvtelen Staaten geajnoesuarkan båetieh. Daelie sjilth iktemearan bæjjese bïejesuvvieh budsjedtevierhtiej mietie. Geajnoedirektovraate lea Regijovnine noerhte govlesadteme staatusen bïjre jaapan 2012. Dæjman aaj naa jïjnjh sjilth bæjjese bïejesovvin dovne saemien jïh kveenen gïelesne, jïh jienebh aamhtesh leah govlehtimmesne daelie. </p>
<p><em type="bold">Råajvarimmie 67 Saemiegïelen gaavnedimmieesijjieh </em><em type="bold">maanide jïh noeride </em><em type="italic">Tjåadtjoehtæjjah: Maana-, mïrrestalleme- jïh ektiedimmiedepartemeente laavenjostosne sjyöhtehke departemeentigujmie </em>Noereh! akte krirriepolitihkeles jïjtjeraarehke siebrie saemien noeride. Saemiedigkie vuelkemedåarjoem Noereh’se vedti guktie dah meehtin noerh abpe Nöörjeste tjööngkedh sov laantetjåanghkose Snåasesne 2012. Laantetjåanghkoe saemien gïelem teemine utni, gusnie eadtjohke gïelehaarjanimmine gïehtelin. Saemiedigkie lea dåarjoem vadteme Noereh’se juktie prosjektem Soptsesth - Snakk tjïrrehtidh. Prosjekten aajkoe lij noeride skreejredh jïh madtjeldehtedh saemiestidh. Prosjektem tjïrrehti 2011-2012. Saemiedigkie aktem noerekonferansem öörnedi suehpeden 2013 gusnie teema lij <span type="quote">«aarkebiejjien raasisme»</span>. Daesnie noerh åadtjoejin lïeredh konskvensi bïjre aarkebiejjien raasismeste, jïh guktie edtja dejtie gïetedidh. Medtie 50 saemien noerh Nöörjeste, Sveerjeste jïh Såevmeste lin meatan konferansesne. </p>
<p><em type="bold">Råajvarimmie 68 Nænnoestehteme saemien gïeleste </em><em type="bold">sosijaale meediji tjïrrh </em><em type="italic">Tjåadtjoehtæjja: Nordlaanten fylhkenålma </em>Nuoraj-TV akte gaskeviermie TV maam julevsaemien noerh juhtieh julevsaemien noeride julevesaemien gïelesne. Nuoraj-TV’en aajkoe lea aktem sijjiem sjugniedidh gusnie julevsaemien gïele ovbyjjeslaakan jïh jeatjahlaakan govlelge noeri gaskem. Redaksjovne sjyöhtehke videoh dorje julevsaemien noeride, jïh noeride faalehte dalhketjh löönedh mah sïjhtieh jïjtsh filmh darjodh, jïh mah bæjhkoehtamme sjïdtieh NuorajTVn gåetiesæjrosne (www.nuorajtv.no) vie hkine redaksjovneste. Faalenasse sjyöhtehke aamhtesh magasijnine buakta. Ulmie lea julevsaemien noerh edtjieh soptsesh sinsætnan darjodh, jïh skraejriem åadtjodh sijjen gïelem eadtjohkelaakan nuhtjedh. </p>
<p>Nuoraj-TV beetnehdåarjoem åådtje Saemiedigkeste jïh Nordlaanten Fylhkenålmeste.</p>
<p><em type="bold">Råajvarimmie 69 Bïevnesh saemiengïelesne noeride </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente govlesadtemisnie Saemiedigkine jïh Maana-, mïrrestalleme- jïh ektiedimmiedepartemeentine </em>Orrestehteme,- reereme- jïh gærhkoedepartemeente, Maana-, mïrrestalleme jïh ektiedimmiedepartemeente jïh Saemiedigkie aktem ohtjeseminaarem öörnedin goeven 2010, gusnie vuekieh digkiedin juktie aktem tjåenghkies saemien nedtesijjiem tseegkedh saemien noeride. Dah saemien noeresiebrieh lin bööresovveme ohtjeseminaarese. Seminaaren åvtelen dah saemien noeresiebrieh bïrresovvin aktem håalemem soejkesjidh gusnie sijjen vaajtelassi jïh daerpiesvoeti soptsestin akten dagkeres nedtesæjjan. Dïhte vijriesåbpoe barkoe ohtjeseminaaren mænngan lea suajmanamme. Vuartesjh aaj reektemem råajvarimmesne 67. </p>
<p><em type="bold">Råajvarimmie 70 Saemien plaerieh – lissiehtamme åtnoe </em><em type="bold">julevsaemien jïh åarjelsaemien gïeleste </em><em type="italic">Tjåadtjoehtæjja: Kultuvredepartemeente </em>Meedijevaaksjome salkehti mejtie gåarede aktem stuerebe gïelejoekehtassem utnedh dåarjoeöörnegisnie saemien plaeride, jïh akte reektehtse govlehtæmman seedtesovvi mïetsken 25.b. 2009. Reektehtsisnie vaaksjome aktem gïelejoekehtamme aerviedimmiem dåarjoste vuastalesti, jallh jeatjah gïelekrïevenassh. Vaaksjome jeatjah gaavhtan raeriesti dah gïelepolitihkeles buerkiestamme biehkieh dåarjoeöörnegisnie (rïektesisnie dåarjoe juktie plaeriesæjroeh darjodh julev- jïh åarjelsaemien gïelesne nöörjen voenges plaerine) edtjin preessedåarjoste vaaltasovvedh, jïh dejtie Saemiedægkan sertiestidh. Raeriestimmie gamte dåarjoem govlehtimmesne åadtjoeji. Prievesne departemeentese rïhkeden 27.b. 2010 Saemiedigkie bïeljeli, gaskem jeatjah digkiedimmiej mænngan saemien plaeriejgujmie, dïhte idtji læjhkan jarkelimmieh njoelkedassine sïjhth, v. aaj Saemiedigkien jaepiebïevnesinie jaapan 2010 kap, 4.15 Meedijefaalenasse/Medietilbud. Departemeente lea dan åvteste sjæjsjalamme ij leah naan aajkoe daejnie råajvarimmine vielie barkedh. Kultuvredepartemeente læjhkan vuesehte dåarjoeöörnegen sisnjelen saemien plaeride, akte sjïere dåarjoe lea sjïehtesjamme juktie plaeriesæjroeh julev- jïh åarjelsaemen gïelesne darjodh. Öörnege raaktan dan åvteste akte vaajtelasse meedijefaalenassem nænnoestehtedh daejnie gïeline. Jaepien 2011 Lokalavisa NordSalten (julevsaemien) 546 000 kråvnah, jïh Snåsningen (åarjelsaemien) 374 400 kråvnah dåarjojne åadtjoejin daan öörnegen mietie. </p>
<p><em type="bold">Råajvarimmie 71 Åarjelsaemien meedijejarnge </em><em type="italic">Tjåadtjoehtæjja: Saemiedigkie </em>Aktem goerehtallemem tjïrrehti 2010, dejnie aajkojne aktem strategijem evtiedidh juktie åarjelsaemien meedijefaalenassem tseegkedh. Goerehtallemen mænngan barkoe tjöödtjestamme, men sæjhta vihth aelkedh daejnie barkedh 2013. </p>
<p><em type="bold">Råajvarimmie 72 Åestemeöörnege saemien lidteratuvrese </em><em type="italic">Tjåadtjoehtæjja: Saemiedigkie </em></p>
<p>Saemiedigkie lea saemien tjiehpiedæjjalatjkosne jaapan 2013 (akte latjkoe Saemiedigkien jïh Saemien tjiehpiedæjjaraerien gaskem) 300 000 kr lyjkeme åestemeöörnegasse saemien tjiehpieslidteratuvrese, saemien musihkese jïh joejkese. Seamma jïjnjh beetnegh aaj lyjkeme 2011 jïh 2012, guktie tjåanghkan 900 000 kråvnah åtna åssjelasse. Öörnege lea suajmanamme, men daelie åestemeöörnege jåhta, jïh daelie gærjah veeljeme jïh aktem bijjieguvviem deallahtimmeste dorjeme. Voestes deallahtimmie åesteme musihkeste jïh lidteratuvreste lea tjirrehtamme ruffien 2013. Prosjekte jåarhka laavenjostosne Saemien tjiehpiedæjjaraerine jaepiej 2012 jïh 2013.</p>
<p><em type="bold">Råajvarimmie 73 Lidteratuvrestipende saemien noeride </em><em type="italic">Tjåadtjoehtæjja: Saemiedigkie </em></p>
<p>Saemiedigkie govlesadta Saemien tjiehpiedæjjaraerine /Saemien tjaelijesiebrine ektine juktie aktem lidteratuvrestipendeprosjektem saemien noeride tjïrrehtidh. Ussjedamme prosjektem tjïrrehtidh goh tjaelemekuvsje, gusnie dah mah meatan edtjieh aktem lïerehtimmie- jïh skreerjemeprogrammem tjïrrehtidh baalte dejnie dæjpeles tjaelieminie. Saemiedigkie ussjede prosjektem tjïrrehtidh 2014.</p>
<p><em type="bold">Råajvarimmie 74 </em></p>
<p><em type="bold">Evtiedimmie saemien dotkemistie jïh jollebe ööhpehtimmeste </em><em type="italic">Tjåadtjoehtæjja: Maahtoedepartemeente </em>Moenehtse saemien dotkemasse jïh jollebe ööhpehtæmman (Butenschøn-moenehtse) nammoehtamme sjïdti Maahtoedepartemeenteste akteraeresne Saemiedigkine jaepien 2010. Moenehtse sov salkehtimmiem deelli <em type="italic"><span type="quote">«Langs lange spor – om samisk forskning og høyere utdanning»</span> </em>maahtoeministerese ruffien 20.b. 2012. Moenehtse lea seamadamme daej ulmiej bïjre:  Hoksedh saemien dotkeme jïh jollebe ööhpehtimmie goh akte jïjtjeraarehke darjome mij daarjoem sjugnede jïh daajroem buakta, dan hijven nuepieh åadtjoeh goh gåarede  Dotkemem jïh jollebe ööhpehtimmiem gorredidh jïh evtiedidh, joekoen dejnie suerkine mah leah joekoen vihkeles saemien siebriedahken evtiedimmien gaavhtan  Aktem öörnedimmiem saemien dotkemistie jïh jollebe ööhpehtimmeste digkiedidh dovne saemien siebriedahken sisnjelen, jïh dan jeatjah nasjovnaale jïh noerhtelaanti ööhpehtimmiesystemen vööste </p>
<p>Salkehtimmesne jïjnjh råajvarimmieh mah åajvahkommes leah joekedamme daejnie dåehkine: Gïelegorredimmie jïh jealajimmie saemien gïeleste, dotkemegïele, dotkeme, jollebe ööhpehtimmie jïh råållajoekedimmie, laavenjostoe jïh iktedimmie. Salkehtimmie lea govlehtimmesne orreme, jïh daelie dejnie vijriesåbpoe barkojne aalkeme. Maahtoedepartemeente jïh Saemiedigkie leah aalkeme govlesadtedh salkehtimmien vijriesåbpoe barkoen bïjre.</p>
<p><em type="bold">Råajvarimmie 75 Dotkememaahtoem bæjjese bigkedh </em><em type="bold">åarjelsaemien jïh julevsaemien gïelesne </em><em type="italic">Tjåadtjoehtæjja: Orrestehteme-, reereme- jïh gærhkoedepartemeente </em>Jaepien 2009 Orrestehteme-, reereme- jïh gærhkoedepartemeente vierhtide lissiehti Dotkemeraerien programmese saemien dotkemasse II 1,179 mill.kråvnajgujmie, mah lin sjïerelaakan mïerhkesjamme dotkemebarkose julevsaemien jïh åarjelsaemien gïelide. Jaepien 2010 dah vierhtieh julevsaemien jïh åarjelsaemien gïelese læssanin medtie 1,6 mill. kråvnide. Dah vierhtieh dotkemeraaran leah jaepiej mænngan guhkiedamme. </p>
<p><em type="bold">Råajvarimmie 76 Åtnoem goerehtalledh saemien gïeleste </em><em type="italic">Tjåadtjoehtæjjah: Orrestehteme-, reereme- jïh gærhkoedepartemeente, Maahtoedepartemeente jïh Saemiedigkie </em>Nordlandsforskning aktem goerehtimmiem åtnoen bïjre dejstie saemien gïelijste – noerhtesaemien, julevsaemien jïh åarjelsaemien darjoeji gïjren 2012. Goerehtimmien ulmie lij maehtelesvoetide vuartasjidh saemien gïelesne, gïeleåtnoem ovmessie sijjine jïh ovmessie almetjigujmie. Goerehtimmie dorjesovveme naan almetjigujmie mah leah saemielåhkose tjaalasovveme. Reektehtsem goerehtimmeste böökti ruffien 2012. http://nordlandsforskning.no/files/Rapporter_20 12/Rapport_07_12.pdf </p>
<p><em type="bold">Råajvarimmie 77 Noerhtelaanti saemien faage- jïh </em><em type="bold">vierhtiejarnge </em><em type="italic">Tjåadtjoehtæjja: Saemiedigkie </em>Jaepien 2012 Saemien parlamentarihkeles raerien ståvroe (SPR-S) nænnoesti aktem SáFá2-prosjektem aelkedh, juktie aktem Noerhtelaanti saemien faage- jïh vierhtiejarngem tseegkedh. SáFá2-prosjekte eelki tsïengelen 1.b. 2013. Jarngen nomme lea Saemien gïelegaaltije. Aalkovistie jarnge ij aktem fysiske sijjiem åadtjoeh, men barkijh åadtjoeh sijjen barkoem darjodh fïereguhten saemiedigkien reeremisnie. Tjaelemesijjie Saemien gïelegaaltijesne reeremebarkoeh jïh gïelefaageles barkijh åtna noerhtesaemien, enaresaemien, åarjelsaemien, julevsaemien jïh luvliesaemien gïelide. Saemien gïelegaaltijen åejviedïedtesuerkieh leah saemien gïelelaavenjostoe, gïelefaageles barkoeh jïh gïeledïenesjh faalehtidh gïeleutnijidie Såevmesne, Sveerjesne jïh Nöörjesne. Jarnge dïedtem åtna saemiedigkine ektine, nænnoestehtedh jïh evtiedidh dam noerhtelaanti gïelelaavenjostoem, saemien nænnoestehtedh jïh evtiedidh viehkine fïerhten gïeledåehkien daerpiesvoetem, haestemh jïh vierhtieh gorredidh, jïh gïelem vyörtegssåbpoe darjodh jïh gïelen båetije aekjiem gorredidh. Saemien gïelegaaltije edtja gyhtjelassh vaestiedidh gaajhkijste gïeledajvijste, jïh dejtie saemiedigkine jïh jeatjah gïeleinstitusjovnigujmie ektine iktedidh. Jarngen barkoeh leah gaskem jeatjah gïelegorredimmie, gïeleevtiedimmie, terminologijebarkoe, gïelenormaderadimmie, nommedïenesje, sijjienommigujmie barkedh jïh saemien gïelefaageles aamhtesi bïjre bïevnedh. Daate barkoe vihkeles ihke saemien gïele edtja ållesth åtnoegïeline sjïdtedh aarkebiejjien. Saemien gïelegaaltijen barkoeh jïh dïedtesuerkieh leah dynamihkeles. Daate sæjhta jiehtedh gåarede jarngen barkoem evtiedidh jïh sjïehtedidh saemien gïelen gïelefaageles sijjien jïh daerpiesvoeten mietie fïerhten aejkien. Saemiedigkie Nöörjesne lea regijovnaale evtiedimmievierhtieh åådtjeme prosjektese </p>
<p>Tromsøn fylhkentjïelteste jïh Nordlaanten fylhkentjïelteste, lissine dan staateles Interregdåarjose. Saemiedigkie aaj vierhtieh lyjkeme jïjtse budsjedtesne prosjektese. Saemiedigkie Såevmesne tseegkemeprosjektem stuvrie saemien faage- jïh vierhtiejarngese. Prosjekteboelhken barkeminie ihkuve beetnehdåarjoem gorredidh, guktie jarnge maahta ihkuve öörneginie sjïdtedh. Prosjekte vaasa ruffien 2013 minngiegeatjan.</p>
<p><em type="bold">Råajvarimmie 78 Konferanse saemien skuvledotkemen </em><em type="bold">bïjre </em><em type="italic">Tjåadtjoehtæjja: Nordlaanten fylhkenålma </em>Saemiedigkie lea aarebi raeriestamme Maahtoedepartemeentese jïh Dotkemeraaran ihke daerpies vielie dotkeminie saemien maanagïertesne jïh skuvlesne, jïh daam daajroem byöroe vielie åehpies darjodh. Nordlaanten Universiteete aktem konferansem teeman bïjre öörnedi, gusnie vihkeles dotkijh suerkesne sijjen dotkemem åehpiedehtin. Konferansesne jïjnjh almtjh meatan. </p>
</body></document>
