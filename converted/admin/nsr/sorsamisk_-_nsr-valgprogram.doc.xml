<document xml:lang="sma" id="no_id"><header><title> 
 Nøørjen Saemiej Rijhkesiebrie (NSR)
</title><genre code="admin"/><author><unknown/></author><wordcount>5959</wordcount><conversion_status type="standard"/><availability><license type="standard"/></availability><multilingual/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Nøørjen Saemiej Rijhkesiebrie (NSR)</p>
<p xml:lang="nno">Norske Samers Riksforbund</p>
<p>Veeljemeprogramme</p>
<p>Saemiedigkieboelhken 2005-2009</p>
<p xml:lang="vep"><em type="bold">AALKOVE </em></p>
<p>Dellie Saemiedigkieveeljeme 2005! Daate vuesiehtimmie NSR-n aerebe jïh båetije barkoen bïjre Saemiedigkesne, NSR-n ïedtjeles politigkem vijries guvvine vuesehte. Håhkesjibie dïhte guvvie nænnoes, raasten bijjelen jïh gellienlaaketje saemien siebredahkeste, <em type="italic">dov </em>politigken syjhtedem aaj soptseste. Saemiedigkieveeljemisnie 2005 gujht dam vaestiedidh. </p>
<p>NSR lea veeljemenuepie saemide saemijste, jïh NSR-se gïelem vedtedh dellie datne meatan darjodh guktie saemieh jïjtjh meatan reaktide tjirkedh dovletjem, daaletjem jïh båetije aejkide reeredh.</p>
<p>VEDTH GÏELEM NSR-se!</p>
<p xml:lang="eng"><em type="italic">www.nsr.no </em></p>
<p>Bertije: Laanteståvroe (veeljemeståvroe)</p>
<p xml:lang="sme">Tjaalessijjie: NSR - P.b. 173 - 9521 Guovdageaidnu</p>
<p xml:lang="nno">Tlf: 784 86 955 - Fax: 784 86 988 - E-påaste: <em type="italic">nsr </em><em type="italic">@ </em><em type="italic">nsr.no </em></p>
<p xml:lang="deu"><em type="bold">SISVEGE: </em></p>
<p xml:lang="vep"><em type="bold">1. MAADTHVUAJNOE JÏH VISJOVNH </em></p>
<p><em type="bold">Nøørjen Saemiej Rijhkesiebrien bïjre (NSR) </em></p>
<p>Nøørjen Saemiej Rijhkesiebrie (NSR) lea saemien åejviesiebrie mij byjressiebriej tjïrrh kultuvre-, siebredahke- jïh bievnesbarkojne giehteleminie jïh dovne veeljemisnie meatan Saemiedigkieveeljemasse. NSR-sne leah saemieh gaajhkijste dajvijste, gaajhkijste jieliemijstie jïh jeatjah tjïertijste, jïh Saemiedigkien tjïrrh saemiej ektiebuerien gaavhtan barkedh. Tseegkemen mænngan, jaepien 1968, lea NSR gaajhkide saemide nuepine orreme jïjtsh gïelem buektedh Nøørjen jïh gaskelaanti siebredahkesne. NSR lea 40 jaepiej raajan tjïelke saemien gïeline saemien siebredahken jïh kultuvren tseegkemisnie jïh øøvtiedimmesne meatan orreme, jïh NSR sæjhta dovne båetije jaepine jïjtjereerehke saemien gïeline meatan.</p>
<p><em type="bold">Saemiedigkie </em></p>
<p>Saemiedigkie lea saemiej almetjeveeljeme åårgane Nøørjesne, jïh tjoevere reerehke tsiehkiem Nøørjen reeremen åårgani gujmie utnedh. Saemiedigkie galka Nøørjen saemiej åvteste årrodh dovne naasjovnen jïh gaskelaanti daltesisnie jïh meatan gaajhkine aamhtesinie saemiej bïjre. Saemiedigkien tjïrrh NSR sæjhta jïjtjereeremem saemiej tsiehkine tjïrrehtidh - prinsibpe mij dovne IN-n (FN) jïh gaskelaanti konvensjovnine. Saemiedigkie galka geehtedh mejtie staaten diedteh Maadtoelaaken § 110a-n mietie dorjesuvvieh. Saemiedigkie tjoevere tjerkebe meatan siebredahken øøvtiedimmesne saemiej dajvine.</p>
<p><em type="bold">Reereme </em></p>
<p>NSR lij voestes gietjeste Saemiedigkien reeremisnie. Saemiedigkiepresideenth NSR-ste leah:</p>
<list><p type="listitem" xml:lang="sme">Ole Henrik Magga, Guovdageaidnu (1989-1997)</p>
<p type="listitem" xml:lang="smj">Sven-Roald Nystø, Dievtasvuotna/Tysfjord (1997-2005)</p>
</list><p>Saemiedigkieveeljemasse 2005 lea NSR-n Rijhketjåahkoe Aili Keskitalom, Guovdageaidnu, presideentekandidaatine veeljeme. Jis veeljesåvva, dellie dïhte voestes nyjsenæjja mij Saemiedigkien presideente.</p>
<p><em type="bold">Urresth Saepmie </em></p>
<p>Saemien siebredahken tseegkemisnie ij lij gaajhkide saemientjïertide seamma nuepie jïjtsh aamhtesh buektedh, jïh aamhtesinie saemiej bïjre ij lij nuekies saemien jïjtjereereme. Daaletje saemien siebredahkesne politigke jïh kultuvre urriemdimmiem daarpesje. Daelie jienebh jienebh saemieh tjerkebe domtoem jïjtsh saemienvoeten bïjre åadtjoeh, mij dellie jeahta båetije saemien siebredahken dïejveldimmine orre jïh gïeltijes saemien gïelh sjidtieh. NSR sæjhta jåerhkedh aktøørine meatan saemien siebredahken øøvtiedimmesne jïh stoeremosth dejtie orre gïelide bertedh guktie dah urresth saemien siebredahkese govlesuvvieh.</p>
<p>Almetjetjïertine saemiej leah reaktah jïjtjh reeredh, dïsse lissine dovne reaktah jïh diedte saemien siebredahken øøvtiedimmiem reeredh. NSR sæjhta dejnie barkojne meatan, jïh mijjieh sijhtebe barkedh guktie gaajhkh saemien siebredahken bielieh leah ïedtjine meatan saemien jïjtjereeremereaktide øøvtiedidh jïh tjïrrehtidh. Saemiej jïjtjereeremereaktah leah dovne jïjtsh eatnemen maelmieh utnedh guktie saemide bøøremes. Eah bath galkh jielemevåaromem jïh dovletje aerpiem saemijste dijpedh.</p>
<p>NSR-n mïelesne:</p>
<list><p type="listitem">jienebh saemieh eevtjedh guktie sijhtieh saemien siebredahkesne jïh kultuvresne ïedtjine meatan</p>
<p type="listitem">saemieh gelkieh meatan gaajhkine raerine, moenehtsinie jïh ståvrojne, dovne tjielten, regijovnen jïh naasjovnen daltesisnie</p>
<p type="listitem">sjïere aalkoealmetjedajve gusnie gaajhkide almetjidie seamma reaktah</p>
<p type="listitem">praktigke seammavierhtege saemiej jïh laedtiej gaskem gaajhkine dajvine</p>
<p type="listitem">saemiej leah reaktah lïeredh jïh reaktah ietniengïelem utnedh</p>
<p type="listitem">saemien tjiehpiesvuekide jïh kultuvrem øøvtiedidh guktie saemien symbolveartene lea gaajhkide saemide</p>
</list><p><em type="bold">Saepmien rudtje </em></p>
<p>Saemien byjressiebredahkh leah aerniesijjieh saemiej vierhtegidie jïh jieliemidie. Saemieh dubpene daebpene årroeminie, jïh saemien voenh - dovne gaedtiebealesne jïh sjisjnjelaantesne - dah leah goh rudtjh saemien siebredahkese, kultuvrese jïh jieliemasse. Urresth lea daelie orre kriebpesjimmieh dejtie sijjide gusnie årroeminie. NSR vuajna daerpies <span type="quote" xml:lang="ita">”orre”</span> jieliemasse bertedh - miehtjesijjine dovne - veasojde saemien voenine beerkedh. Saemien dajvine skuvle lea vihkeles vierhtege-, maahtoe- jïh åssjalommesbihkedæjja jïh hijven sijjie gustie aelkedh saemien siebredahkesne meatan ïedtjine barkedh.</p>
<p>NSR-n mïelesne:</p>
<list><p type="listitem">saemiej leah reaktah dejnie dej båeries dajvine årrodh jïh dejtie øøvtiedidh daaletje jïh båetije aejkiej premissi mietie</p>
<p type="listitem">vielie teknologijem jïh gaskesadteme sjisjnjestruktuvrem miehtjesijjine bigkedh</p>
<p type="listitem">tjerkebe barkedh gellienlaaketje kultuvren, byjres-feestivaali jïh jeatjah råajvarimmiej åvteste saemiej siebredahkesne</p>
<p type="listitem">saemiej vuekieh, gïelem jïh vierhtegh ellies lohkehtimmien tjïrrh buektiehtidh</p>
</list><p><em type="bold">Orre veartene </em></p>
<p>Jienebh jïh jienebh saemieh orrijieh jallh bæjjanieh staarine jïh søøkesbigkeme sijjine. Seamma vihkele guktie jielijes byjressiebredahkh dajvine tjirkedh, lea guktie staaren saemiej saemien jielemevåarome, dovne kultuvre, sosijale jieleme jïh barkoeh. Joekoen vihkele barkedh guktie staaren saemien maanah, noerh jïh båarasåbpoeh almetjh åadtjoeh saemienvoetine jieledh jïh årrodh.</p>
<p>NSR-n mïelesne:</p>
<list><p type="listitem">saemiej leah reaktah jïjtsh kultuvrem øøvtiedidh jïh dejnie giehtelidh staarine jïh søøkesbigkeme sijjine</p>
<p type="listitem">staarine nænnoes saemien buerie- jïh øøhpehtimmiefaaleldahkh maanide, noeride jïh båarasåbpojde</p>
<p type="listitem">staarine tjerkebelaakan tsiehkesjidh gusnie saemieh</p>
<p type="listitem">staaren almetji leah reaktah jïjtsh staaren saemien faaleldahkh tjuvtjiehtidh</p>
<p type="listitem">Romsese staatusem vedtedh gaskelaanti aalkoealmetjestaarine</p>
<p type="listitem">saemien tjåangkenimmie sijjieh staarine darjodh</p>
</list><p><em type="bold">Nænnoes roehtsh </em></p>
<p>Maadtojne saemien kultuvrese jïh jieliemasse lea guktie voengem jïh kultuvremojhtesidie reeredh. Guedtijes voengepolitigkem jïh ïedtjeles kultuvrevaarjelimmiepolitigkem tjirkedh, dellie saemien eatneme- jïh kultuvremaadtoeh båetije boelvide tjirkesovvedh. NSR-se seamma aamhtese dïhte guktie dovletje, daaletje jïh båetije aejkide reeredh.</p>
<p>NSR-n mïelesne:</p>
<list><p type="listitem">voengem gohkeldahkesne krøøhkestidh buerebh goh åenehkslaaketje øøkonomije dieneskem</p>
<p type="listitem">globaale voengem Johannesburg-mååhtedimmine tjirkedh</p>
<p type="listitem">ålja- jïh gassreeblemh Barensemearosne vaeniemdidh</p>
<p type="listitem">byjrese jïh regijonaale reereme laanten jïh mearoen maelmide reeredh</p>
<p type="listitem">dokumentasjovne, vaarjelimmie, reereme jïh buekteme saemien kultuvremojhtesijstie</p>
</list><p><em type="bold">Tjåenghkies almetjh </em></p>
<p>Saemieh leah aktesne orreme staati raasten jïh boelvejoekehtsi namhtah. NSR åtna vihkeles aerpie dïhte jïh sæjhta nimhtie galka båetije aejkine dovne. Dierie boelvi gaskem jïh laanteraasti dåaresth lea hijven maehtedh vuekieh biejverdidh jïh saemien gellienlaaketjevoetem tjirkedh. NSR sæjhta tjerkebe ektiebarkoem laanteraasti raastah, dellie aaj nænnobe politigkem gaskelaanti gaskem åadtjodh. Dovne åårganisasjovni ektiebarkojne Saemieraerien tjïrrh jïh Saemiedigkiej parlamentarijkeri gaskem. NSR veanhta byøroe buerebelaakan bertedh guktie ektiebarkoem laanti raastah nænnoestidh dagkarinie aamhtesinie saemien gïeli, kultuvri jïh siebredahki bïjre jïh nimhtie buerebe våaromem saemien tseegkemasse raasti bijjelen. Dah gujht vihkielommes ulmieh saemiekonvensjovnine.</p>
<p>NSR-n mïelesne:</p>
<list><p type="listitem">saemiekonvensjovne mij saemiej reaktah almetjinie tjirkie jïh ektiebarkose raasti bijjelen aamhtesinie mej seamma ulmieh</p>
<p type="listitem">raasti jïh boelvi bijjelen barkoe øøhpehtimmesne jïh syjhtemisnie</p>
<p type="listitem">jielijes kultuvre ektels sijjine jïh boelvi bijjelen</p>
<p type="listitem">jåerhkedh Saemien parlamentarigke raeriem øøvtiedidh, jïh båetije aejkide ajve akte Saemiedigkie</p>
<p type="listitem">saemien dajvine kollektijve saadtesimmiem raasti bijjelen bueriemdidh</p>
</list><p><em type="bold">Loejhtsvoete, seammavierhtege jïh ektievoete </em></p>
<p>Solidariteete lea NSR-se daerpies lahtese. Sosijaale domtoe, politigke dåarjoeh jïh ïedtjeles barkoeh viesjies tjïertide, leah dagkerh vierhtegh gustie NSR lea tseegkesovveme. Byøroe barkedh rihpestjelmien jïh ektiebïejeme siebredahken åvteste, vuesehten gaavhtan guktie dej homofili vuestie. Båetije aejkine dovne NSR sæjhta sosijaale, etnigke jïh politigke neerrehtimmiem vuastalidh jïh nyjsenæjjan garmanæjjan gaskem, dovne vierhtegebarkosne jïh stinkes vierhkievierhtiejgujmie. Dam buektiehtidh jaksedh, dellie daerpies jienebh maahtoeh jïh jienebh vierhkievierhtieh. Nyjsenæjjese garmanæjjese galka seamma nuepie guktie jieledh, øøhpehtimmiem jïh barkoem veeljedh, jïh dovne seamma nuepie siebredahken øøvtiedimmesne meatan.</p>
<p>NSR-n mïelesne:</p>
<list><p type="listitem">siebredahke gusnie fiere guhtese sijjie jïh gusnie fiere guhten seamma vierhtege</p>
<p type="listitem">jïemne representasjovne nyjsenæjjaj garmanæjjaj gaskem dåhkasjehteme jïh rååresjadteme åårganine</p>
<p type="listitem">buerie- jïh syjhtemefaaleldahkh saemide saemiej vierhtegi mietie</p>
<p type="listitem">solidariteete jïh ektiebarkoe jeatjah aalkoealmetji- jïh vaenielåhkoen almetji gujmie giej elties sjïeresvoete jïh reaktah dyødtoeh</p>
</list><p><em type="bold">Maanah jïh noerh </em></p>
<p>Saemide maanah jïh noerh sjïere sijjieh fuelhkesne jïh byjresisnie. NSR sæjhta dejtie båeries vierhtegidie juhtiehtidh, jïh sæjhta saemien siebredahkh gusnie hijven bæjjanidh saemien vierhtegigujmie, saemien gïeline, saemien maahtojne jïh kultuvrine. Nimhtie maahta saemien gïelem jïh kultuvrem nubpien boelvese tjirkeslaakan buektedh. Faaleldahkh maanide, noeride jïh eejhtegidie/åelide tjoeverieh daaletje fuelhkieleahtan mietie, jïh daejredh saemieh abpe laantesne årroeminie.</p>
<p>NSR-n mïelesne:</p>
<list><p type="listitem">gaajhkide saemien maanide galka nuepie saemien aarenaj sijse tjaangedh, seamma gusnie årroeminie</p>
<p type="listitem">saemien noeride reaktah aamhtesinie meatan mah dej bïjre</p>
</list><p><em type="bold">2. NSR-n POLITIGKEN VUESIEHTIMMIE 2001-2005 </em></p>
<p><em type="bold">Reaktah: Finnmarhkelaake / Maelmïelaake / Biegkefaamoe / Militære / Vaarjelimmieplaanh </em></p>
<p>Minngemes boelhkesne lij vihkielommes gyjhtjelasse reaktaj bïjre. Saemiedigkie lea barkeme Finnmarhkelaakem almetjereaktaj mietie åadtjodh. Saemiedigkie naa jijnjh bievnestjåanghkoeh Finnmarhkelaaken bïjre øørni dovne mearoebealesne jïh sjisnjelaantesne, jïh nimhtie dan barkose konstruktijve vuajnoeh jïh reaktadïejveldæmman. Kriebpesjimmieh konsultasjovni bïjre leah buektiehtamme. Justisetjïerte jïh Saemiedigkie konsultasjovnide tjïrrehtin mearan Finnmarhkelaakem digkiedin. Saemiedigkieraerie lea IN-n (FN) almetjereaktaj sjïererabportøørese jïh ILO-n maehtelesmoenehtsasse moeneme, vihkeles dajvine Nøørjen aalkoealmetjepolitigke ij leah man hijven. Joekoen saemiej reaktah jïjtjereeremen bïjre moenesovveme.</p>
<p xml:lang="sme">NSR lea:</p>
<list><p type="listitem">jeahteme raeriestimmiem maelmïelaaken bïjre tjoevere vuertedh goske saemiej reaktah Finnmarhkesne leah tjïelkesovveme jïh dåhkasjahteme, jïh maelmiereeblemem tjøødtjedehtedh goske reaktagyjhtjelasse lea tjïelkesovveme</p>
<p type="listitem">saemien dajvide iktebïejeme jïh ellies vuartasjimmiem kriebpesjamme, gaajhki biegkejårreldahki bïjre jïh mij dejstie sjædta</p>
<p type="listitem">militæren plaanide vuastalamme Mauken/Blåtind-dajvem dijpedh ekspropieredh</p>
<p type="listitem">eensi barkeme guktie militære jïh båatsoe orre mååhtedimmiem darjodh gumhtie Hálkkavárren vuetjemedajvem nuhtedh, jïh vuastalamme dam vuetjemedajvem vijriemdidh</p>
<p type="listitem">kriebpesjamme vaarjelimmieprossesh voengen bïjre gelkieh vuertedh goske reaktah leah tjïelkesovveme</p>
<p type="listitem">prosjeektem aatskadamme, giehtjedidh guktie saemiej mïelh tjaetsiedajvi bïjre</p>
</list><p><em type="bold">Gïele / Lohkehtimmie jïh øøhpehtimmie </em></p>
<p xml:lang="sme">NSR lea:</p>
<list><p type="listitem">barkeme saemien gïelem åvtese bïejedh jïh guktie fierhten saemien maanan reaktah saemien lohkehtæmman tjirkedh</p>
<p type="listitem">soejkesjinie „Sjïerepedagogigke maahtoe-øøvtiedimmieplaane 2004-2005“ barkeme (Kompetansehevingsplan i spesialpedagogikk 2004-2005), joekoen lohkeme- jïh tjaelemedåeriesmoeride jïh guektiengïelenvoetem vuartasjamme luvle- jïh åarjelsaemiej dajvine jïh Åarjel-Romsesne jïh noerhte Noerhtelaantesne</p>
<p type="listitem">saemien learoeplakaatine saemien skuvlese jïh saemien øøhpehtimmiesijjide barkeme</p>
<p type="listitem">barkeme lohkemestipeendem jïlle- jïh universiteeten daltesisnie åadtjodh</p>
<p type="listitem">barkeme saemien gïelejarngh tseagkodh</p>
<p type="listitem">saemien gïelejarngi jïh Saemiedigkien gaskem viermienektiebarkose eevtjeme</p>
<p type="listitem">aatskadamme saemien staeriedimmieprogrammem elektronigke daatagietedallemese</p>
<p type="listitem">buektiehtamme „Saemien dotkemeprogramme“-m guhkiemdidh jïh nænnoestidh</p>
<p type="listitem">meatan orreme jïllebe øøhpehtimmiem saemien noeride nænnoestidh</p>
<p type="listitem">barkeme Saemien baakoedaatabaangkem bueriemdidh</p>
<p type="listitem">eevtjeme saemien gïelen reeremedajvem vijriemdidh</p>
</list><p><em type="bold">Maanagïerth / Maanah jïh noerh </em></p>
<p xml:lang="sme">NSR lea:</p>
<list><p type="listitem">saemien maanagïertine guessine minneme, joekoen saemien gïele- jïh kultuvrebarkoem vuartasjidh</p>
<p type="listitem">barkeme saemien maanaj reaktah orre maanagïertelaakesne nænnoestidh, vg fierhten saemien maanan leah reaktah faaleldahkh maanagiertesne åadtjodh mah leah dej saemienvuekien mietie sjiehtesjamme</p>
<p type="listitem">jienebh vierhtieh saemien maanagïertide buektiehtamme</p>
</list><p><em type="bold">Saemien gaarsje </em></p>
<p xml:lang="sme">NSR lea:</p>
<list><p type="listitem">åvteprosjeektem dåårjeme, goerehtidh gusnie gaarsjebigkemh tsaekedh åådtjestæmman jïh råantjavuejiemasse Finnmarhkesne</p>
<p type="listitem">ektiebarkoeprosjeektem tjïrrehtamme SVL-N-n jïh SVL-n gaskelaanti moenehtsisnie, ellies vuartasjimmieh saemien gaarsjen bïjre buektedh</p>
<p type="listitem">barkeme guktie spealadimmievierhtieh saemien gaarsjese åadtjodh</p>
</list><p><em type="bold">Voenge- jïh kultuvrevaarjelimie / Ålja jïh gasse / Biologijen gellienlaaketje </em></p>
<p xml:lang="sme">NSR lea:</p>
<list><p type="listitem">barkeme saemien våarhkoesijjieh stuerebe jïh vaenebe sijjine darjodh, jollebe faagemaahtoem åadtjodh</p>
<p type="listitem">aamhtesh vuartasjamme gusnie vaarjelimmie kultuvremojhtesh leah bigkemijstie øølegamme jallh skaadasovveme</p>
<p type="listitem">faage-åårganine saemien våarhkoesijjieforumem tseegkeme Saemiedigkien våarhkoesijjiebarkose</p>
<p type="listitem">barkeme Luvliesaemien våarhkoesijjie bigkesovvedh jïh dïsse vierhtieh staateste øørneme</p>
<p type="listitem">giehtjedimmieh petrolejummebarkoen bïjre kriebpesjamme guktie voengem krøøhkeste, guktie båatsoem jïh gøølemem dæjpa jïh dovne Barensedajvem aalkoe-almetjidie</p>
<p type="listitem">meatan orreme/meatan saemiej mïelh buektedh, Gaskesadtemeforumesne åljan jïh gassen bïjre, Romsen jïh Finnmarhken fylhki gaskem</p>
</list><p><em type="bold">Gøøleme </em></p>
<p xml:lang="sme">NSR lea:</p>
<list><p type="listitem">eensi barkeme guktie mearoegaedtie- jïh fjovlegøølemem biejverdidh gietskie- jïh jearohkevoeten prinsibpen mietie</p>
<p type="listitem">barkeme guktie gøølemereaktah bååstide almetjidie saemien fjovle- jïh mearoegaedtiedajvine bïejesovvedh</p>
<p type="listitem">barkeme noeri gøølemeøørnegem jåerhkedh, jïh rekrudteringelåhkoeh mearoegaedtie- jïh fjovlegøølemasse tsaekedh</p>
<p type="listitem">joekoen mearoegaedtien nyjsenæjjaj tsiehkiem vuartasjamme, mah edtjieh gøølemebarkoen ohtside uvtemesth bïejesovvedh</p>
<p type="listitem">Sjiehtedimmieraerie gøølemelåhkojde, desnie tjïrrehtamme mietenegeaksaguelien gøølemen bïjre dejnie golme noerhtemes fylhkine</p>
<p type="listitem">barkeme guktie aalemekonsesjovnh dejnie saemien dajvine maaksohth juakasovvedh</p>
<p type="listitem">sjïere tjaalegem gøølemen bïjre buakteme, gusnie barkoevuekieh, ulmieh jïh uvtebïejemh</p>
</list><p><em type="bold">Båatsoe </em></p>
<p xml:lang="sme">NSR lea:</p>
<list><p type="listitem">vuastalamme edtjieh diedtem utnedh bovtselåhkoem sjiehtesjidh, jïh dovne jeahteme reeremen åårganh tjoeverieh aamhtesi bïjre båatsojne soptsestalledh jïh dejnie båatsojne ektesne barkedh</p>
<p type="listitem">åejviej gujmie barkeme edtjieh båatsoen vuekide nænnoestidh, joekoen guktie bovtside leekedidh. Tjïrrehtamme guktie luhpie ruavtam miehtjeleekedimmesne utnedh</p>
<p type="listitem">dorjeme guktie Saemiedigkie båatsoen rååresjadtemisnie vielie meatan, vuajnoeh rååresjadtemi åvtelen buektedh</p>
<p type="listitem">meatan orreme guktie Laanteburrie-jïh beapmoedepartemeente doekemeråajvarimmieh bïejeme, bovtsenbearkoen doekemh jieniedehtedh</p>
</list><p><em type="bold">Laanteburrie / Ovjuvrereereme </em></p>
<p xml:lang="sme">NSR lea:</p>
<list><p type="listitem">barkeme Saemiedigkie galka vielie meatan laanteburrierååresjadtemisnie, jïh vuajnoeh rïekte Laanteburrie- jïh beapmoedepartemeentese buektedh</p>
<p type="listitem">meatan orreme/meatan regijonale øøvtiedimmieprogrammine Romsesne jïh Finnmarhkesne, mij jeahta stinkes gaskesadteme fylhkemaenniej laanteburrien goevtesigujmie sjïdtedh</p>
<p type="listitem">stuerebe prosjeektem aatskadamme guktie barkoeh laanteburresne tjirkedh</p>
<p type="listitem">WTO-mååhtedimmine barkeme saemien laanteburriem tjirkedh</p>
<p type="listitem">vierhtiejgujmie dåårjeme dan prosjeektese Ohtjelåhkoen beapmoebuekteme, mij Deanoen jåerhkeskuvlen dïedten nuelesne</p>
<p type="listitem">staaten ovjuvrepolitigkine barkeme jïh joekoen staaten diedtide saemiej jieliemidie moeneme</p>
</list><p><em type="bold">Miehtjejielemh / Duedtie </em></p>
<p xml:lang="sme">NSR lea:</p>
<list><p type="listitem">duedtie-øøvtiedimmieprogrammem aatskadamme gusnie ulmie lea duedtiem faagine, kultuvrine jïh jielieminie nænnoestidh</p>
<p type="listitem">aatskadamme jielememååhtedimmiem vytnesjæjjide vuartasjidh</p>
<p type="listitem">golmenjaepien aalkoedåarjeginie nyjsenæjjide barkeme, dejtie mah miehtje- jallh duedtiejielieminie aelkiestieh</p>
<p type="listitem">miehtjejieliemidie faagseminaarem øørneme</p>
<p type="listitem">meatan orreme guktie nyjsenæjjah stuerebe aalkoedåarjegem åadtjoeh sïejhme jielemedarjoemisnie</p>
</list><p xml:lang="est"><em type="bold">Kultuvre </em></p>
<p xml:lang="sme">NSR lea:</p>
<list><p type="listitem">aatskadamme, jïh nualan tjaaleme, ektiebarkoemååhtedimmiem saemien tjiehpiji siebriej gujmie, saemien gellienlaaketje kultuvrejielemem biejverdidh jïh guktie tjiehpiji båetije øøkonomijem vuejniehtidh</p>
<p type="listitem">joekehth tjiehpiji siebriej barkosne meatan orreme, dej jaepietjåahkosne meatan</p>
<p type="listitem">Tjiehpijepolitigke tjaelemebarkoem aatskadamme</p>
<p type="listitem">barkeme guktie Saemien Vaarjele sijjiem åådtje dennie orre dotkemeståaposne Guovdageaidnu-sne</p>
<p type="listitem">lidteratuvrestipeendh noeride tseegkeme</p>
<p type="listitem">barkeme guktie øøkonomije gaajhkide kultuvrebielide buerebe sjïdtedh</p>
<p type="listitem">dåarjoe-øørnegh saemien musigkefestivaalide tseegkeme</p>
</list><p><em type="bold">Starne- jïh sosijaale barkoeh / Maanasyjhteme </em></p>
<p xml:lang="sme">NSR lea:</p>
<list><p type="listitem">barkeme guktie prosjeektevierhtieøørnegh starne- jïh sosijaleprosjeektide Saemiedigkesne stinkes sjïdtedh</p>
<p type="listitem">barkeme ektiebarkoeåårganem tseegkedh Saemiedigkien jïh regijonale starneråajvarimmiej gaskem</p>
<p type="listitem">barkeme edtjieh psykiatrije faaleldahkh saemien maanide nænnoestidh</p>
<p type="listitem">barkeme guktie Seidajok faaleldahkejarnge galka beerkesovvedh</p>
<p type="listitem">barkeme guktie psykigke starnevaarjelimmien jïh geeruvevaarjelimmien tsavtsem bueriemdidh. Saemide seammavierhtegen åvteste barkeme, dejtie mah skiemhtjegåetesne tjaaleldihkie</p>
<p type="listitem">meatan orreme rehabiliteringen-/habiliteringen faaleldahkh saemide bueriemdidh</p>
<p type="listitem">staatem gihtjeme barkoem dåarjodh, guktie Gaske-Finnmarhken maahtoejarngide ikte bïejedh jïh -øørnedh</p>
<p type="listitem">barkeme voestesstarnen faaleldahkh saemien tjieltine nænnoestidh</p>
<p type="listitem">maanasyjhtemen dajvekontovren tseegkemem Altesne dåårjeme</p>
<p type="listitem">saemien maanan reaktah nænnoestamme, maanasyjhtemisnie åadtjodh jïjtse kultuvrem, gïelem jïh jaahkoem utnedh. Daelie lea Nøørjen laakese jååhkesjamme, jïh maanasyjhteme saemien dajvine tjoevere saemien gïele- jïh kultuvremaahtoem dan barkosne biejverdidh</p>
<p type="listitem">stinkes ektiebarkoetjåahkoeh saemien aamhtesi bïjre tseegkeme, starneministeren jïh maana- jïh fuelhkieministeren gujmie</p>
</list><p><em type="bold">Seammavierhtege / Nyjsenæjjakampaanjh / Veeljeme </em></p>
<p xml:lang="sme">NSR lea:</p>
<list><p type="listitem">eevtjemeseminaarem <span type="quote">”Saemiedigkesne nyjsenæjjafaamoe”</span> tjïrrehtamme</p>
<p type="listitem">dåarjoeøørnegh politigke partijide tseegkeme, mah vyøhkesieh nyjsenæjjam veeljemelæstoen voestes sæjjan bïejedh</p>
<p type="listitem">nyjsenæjjabrosjyrem dorjeme mearan saemïelåhkoen tjaeliehtimmien bïjre</p>
<p type="listitem">raeriestamme jalkesimmiemandaath leah vuelievuesiehtamme almetjasse</p>
<p type="listitem">åvtese råajvarimmieh bïejeme mah seammavierhtegem øøvtedieh båatsosne, laanteburresne, gøølemisnie jïh iktebïejeme jielieminie</p>
<p type="listitem">dotkemeprosjeektem tseegkeme, Saemiedigkie seammavierhtege politigkesijjine</p>
</list><p><em type="bold">Regijonaale jïh noerhtelaanti ektiebarkoe </em></p>
<p xml:lang="sme">NSR lea:</p>
<list><p type="listitem">aatskadamme, jïh nualan tjaaleme, ektiebarkoemååhtedimmiem Romsen- jïh Finnmarhken fylhketjielti gujmie, dejnie ulmine gelkieh regijonen saemien råajvarimmieh nænnoestidh</p>
<p type="listitem">åarjelsaemien aamhtesi bïjre, dellie ektiebarkoemååhtedimmiem dorjeme Åarjel-Trøøndelaagen, Noerhte-Trøøndelaagen, Noerhtelaanten jïh Hedmarhken Fylhketjielti gujmie</p>
<p type="listitem">regijonaale øøvtiedimmieprogrammine (RØØP) Romsen jïh Finnmarhken tjieltide barkeme, mij jielemeøøvtiedimmien bïjre saemien dajvine</p>
<p type="listitem">Regijonaalebarkoe-moenehtsisnie meatan orreme regijonide nænnoestidh. Vihkielommes dïhte guelmienbielien barkoe reeremen, Saemiedigkien jïh regijonaale åejviej gaskem guktie saemien kultuvrem, gïelem jïh jielemem tjirkedh</p>
<p type="listitem">barkeme guktie råajvarimmiedajve Noerhte-Romsese jïh Finnmarhkese bïejesovvedh. Ulmie lea aalkoealmetjedajve tseegkesovvedh</p>
</list><p><em type="bold">Gaskelaanti barkoe </em></p>
<p xml:lang="sme">NSR lea:</p>
<list><p type="listitem">barkosne meatan orreme IN-n (FN) aalkoealmetji tjïelkestimmine, Nøørjen delegasjovnen tjïrrh, barkoedåehkien 10. seesjovnesne Genevesne, Svejtsesne. Ulmie lea gaskelaanti uhtjemes riektedimmieh aalkoealmetjidie bïejedh</p>
<p type="listitem">aatskadamme aalkoealmetjekontovrem Murmanskesne tseegkedh</p>
<p type="listitem">meatan orreme/meatan Reeremen Europapolitigken Forumesne, aalkoealmetji mïelide biejverdidh</p>
<p type="listitem">ILO-se tjïelkestamme 169. konvensjovnen fulkesimmien bïjre</p>
</list><p xml:lang="vep"><em type="bold">3. VEELJEMEPROGRAMME 2005-2007 </em></p>
<p xml:lang="nob"><em type="bold">I. SAEMIEDIGKIE </em></p>
<p>Saemiedigkie galka raeriestidh, nænnoestimmieh nænnoestidh jïh gaajhki Nøørjen saemiej åvteste soptsestidh, jïh dovne faaleldahkh jïh juhtiehtimmieh gaajhkide saemide buektedh mah abpe laantesne årroeminie. Saemiedigkie galka aaj jeatjah åejvide baalteginie årrodh dejnie dajvine gusnie saemieh årroeminie. Nimhtie dam Saemiedigkie tjoevere dovne tjarke jarngels darjomh utnedh jïh meatan årrodh dejnie veasoedajvine gusnie saemieh jielieminie veasoeminie. NSR åtna Saemiedægkan lea dajveles hammoe sjiehteles, byjressiebredahkine meatan jïh dovne jaksehtallemisnie orre gaskesadteme teeknologijen tjïrrh.</p>
<p>NSR åtna Saemiedigkie galka dåarjoehtæjjine jïh stædtjoeloetijinie, dovne jïjtse siebredahkesne jïh jeatjah almetjidie. Reeremen jïh departemeenti vuestie Saemiedigkie tjoevere tjerkebe faamoem jïh loevebe tsiehkiem åadtjodh. Ektiebarkoe galka darhkelimmien jïh dïejveldimmien gujmie.</p>
<p>Saemiedigkie galka jïjtse barkoem nænnoestidh noerhtelaanti, regijonale jïh gaskelaanti åårgani tjïrrh - guktie IN-ine (FN). Saemiedigkie galka dovne riekte guektienbielien ektiebarkoem utnedh jeatjah aalkoealmetjigujmie jïh dej lihtseginie. Saemiedigkien jïh Saemieparlameenten raerien tjïrrh galkebe joekoenlaakan baaltediedtijes ektiebarkoem øøvtiedidh veartenen jeatjah aalkoealmetjigujmie mej jielemevuekieh aajhtoej nuelesne.</p>
<p>NSR sæjhta:</p>
<list><p type="listitem">Saemiedigkie vierhtieh åådtje guktie nuepieh Maadtoelaaken jïh Saemïelaaken mietie laavenjostedh jïh dej daerpiesvoeti mietie mah saemien siebredahkesne</p>
<p type="listitem">Saemiedigkie byjjes dïejveldimmiereaktah staaten åejviej gujmie åådtje</p>
<p type="listitem">169. ILO-konvensjovnem Nøørjen laakese byjjehtidh</p>
<p type="listitem">saemien gïelen reeremedajvem vijriemdidh</p>
<p type="listitem">vierhtide Saemien Øøvtiedimmiefondese jieniemdidh</p>
<p type="listitem">vierhtide Saemieparlameenten raaran jieniemdidh guktie dïsse nuepie sjædta elliessaemien ektiebarkoem nænnoestidh jïh jïjtse reeremem tseegkedh</p>
</list><p xml:lang="est"><em type="bold">II. REAKTAH </em></p>
<p>Nøørjen Jïllemesreakta Tjeehpesboeltedåapmosne/Svartskogendommen Gáivoenesne/Kåfjord nænnoestamme mijjieh saemiej leah reaktah jïjtjemh dajvide. Dïhte histovrije tjïrrehtimmie seamma goeren mietie NSR barkeme jaepien 1968 mænngan. NSR sæjhta jåerhkedh gæmhpodh saemiej laante- jïh tjaetsiereaktaj åvteste. Staate Nøørje lea gøøkte ålmegi laantesne tseegkesovveme - saemieh jïh laedtieh - jïh dam laakesne jïh reeremisnie vuesiehtidh.</p>
<p>NSR sæjhta:</p>
<list><p type="listitem">saemien eekereaktah ILO-konvensjovnen jiehtegi mietie nænnoestidh</p>
<p type="listitem">Saemiereaktamoenehtse goerehtalla jïh raarastalla guktie saemiej reaktah dejnie dajvine Finnmarhken åarjelen</p>
<p type="listitem">saemiej reaktah mearoen maelmide, dovne gøølemen, jååhkesjidh</p>
<p type="listitem">maadtjielemi reaktavåaromem saemiej reaktaj mietie tjirkedh</p>
<p type="listitem">saemiej reaktagoerkesh jïh dovletje vuekieh Nøørjen laakesne jïh reeremisnie tjirkesovvedh</p>
</list><p xml:lang="est"><em type="bold">III. GÏELE </em></p>
<p><em type="bold">Gïelelohkehtimmie </em></p>
<p>Saemiej reaktah ietniengïelem lïeredh jïh øøvtiedidh lea NSR-se vihkeles prinsibpe. Jijnjh saemieh leah saemiengïelehth bæjjanamme, jïh jeatjebh jis saemien lohkeme- jïh tjaelemelïerehtimmien namhtah bæjjanamme. NSR sæjhta jieniebidie nuepie saemiengïelem dovne tjaaleldh jïh njaalmeldh nuhtedh.</p>
<p>NSR sæjhta:</p>
<list><p type="listitem">saemien gïelejarngide nuepieh jijnjh gïeleråajvarimmieh darjodh dejnie dajvine gusnie saemiengïele deadtoven nuelesne</p>
<p type="listitem">lohkeme- jïh tjaelemelohkehtimmieh dejtie saemiengïelen almetjidie guhth eah jïjtsh ietniengïelem lïereme lohkedh tjaeledh</p>
<p type="listitem">permisjovneøørnegh baalhkine dejtie mah sijhtieh saemien lïeredh</p>
<p type="listitem">learohkh gïelelohkehtimmiem åadtjodh, åarjel-, noerhte- jallh luvlesaemien, dan guhten gïelese</p>
</list><p><em type="bold">Gïelen sjisjnjestruktuvre </em></p>
<p>Saemien gïelem utnedh lea vihkeles gaskesadteme- jïh viedtemevierhtie saemien byjressiebredahki gaskemsh. Daerpies saemien gïelem vååjnesasse bïejedh jïh ovmessie daltesinie saemien åtnoem jieniemdidh. Dïsse lissine lea vihkele saemiengïelem åtnose bertedh bievnese- jïh gaskesadteme teknologijesne (IKT), guktie nuerebe boelve gaajhkine dajvine saemiengïelem soptsestimmiegïeline bæjjanieh.</p>
<p>NSR sæjhta:</p>
<list><p type="listitem">daaletje saemien gïelejarngide øøvtiedidh jïh jienebh tseagkodh</p>
<p type="listitem">saemien dajvine geajnoesjiltine jïh kaarhtine, saemien sijjienommide seamma vierhtege goh daaroen sijjienommide</p>
<p type="listitem">saemien reeremedajvesne gaajhkh byjjes gåetieh saemien gïelese sjiltesovvedh</p>
<p type="listitem">staeriedimmieprogrammem jïh jeatjah IKT-viehkievierhtieh øøvtiedidh guktie saemien njaalmeldh jïh tjaaleldh utnedh</p>
<p type="listitem">jeatjah gaskesadtemehammoeh, vg guktie mobiltellefovnem utnedh, saemien gïelem nuhtjemasse bïejedh</p>
</list><p><em type="bold">Saemien dotkemegïeline </em></p>
<p>Båetije aejkieh gujht saemiengïelen akademijam kriebpesjieh. NSR sæjhta gaajhkide dajvide saemiengïelen øøhpehtimmien jïh dotkemen åvteste barkedh jïh stuerebe dotkemesijjiem saemien gïelese.</p>
<p>NSR sæjhta:</p>
<list><p type="listitem">dotkijidie skreejrehtidh saemien dotkemegïeline utnedh</p>
<p type="listitem">saemien baakoebarkoem øøvtiedidh jïh biejverdidh</p>
<p type="listitem">saemien smaarehtjïerti smaarehtsiehkieh jïh baakoelåhkoeh hammoedidh, dah mah daalatjasse eah saemien tjaelemegïelen mietie</p>
</list><p xml:lang="est"><em type="bold">IV. KULTUVRE </em></p>
<p><em type="bold">Vaarjelh, gærjagåetieh jïh våarhkoesijjieh </em></p>
<p>Vaarjelh, gærjagåetieh jïh våarhkoesijjieh kollektijve mojhtesem reerieh edtjieh tjirkedh jïh biejverdidh, jïh bievnesh jïh daatah buektedh vijregåbpoe barkose jïh dotkemasse saemiej bïjre. Dah maehtieh joekehthlaakan hijven jïh tjirkes vuesiehtimmiemierieh darjodh buerie saemien jïjtjeguelmiem øøvtiedidh. Nimhtie vaarjelh, gærjagåetieh jïh våarhkoesijjieh vihkeles sijjieh saemien kultuvrese jïh jïjtjedomtose.</p>
<p>NSR sæjhta:</p>
<list><p type="listitem">Saemien Vaarjelem dotkeme vihtesjimmiejarngine øøvtiedidh</p>
<p type="listitem">saemien jarngeh øørnedh guktie privaate vaarjelh tjirkedh jïh biejverdidh</p>
<p type="listitem">saemien gærjagåetiebarkoem aktese bïejedh noerhtelaanti daltesasse</p>
<p type="listitem">øøkonomije øørnemh saemien gærjabusside tjirkedh jïh dejtie øøvtiedidh</p>
<p type="listitem">Saemiedigkien våarhkoesijjieplaanem geehtedh jïh saemien våarhkoesijjide daerpies sijjie kultuvrevaarjelimmiebarkosne</p>
<p type="listitem">saemien kultuvre-eerpegh gelkieh bååstide saemide</p>
<p type="listitem">saemien våarhkoesijjide maahtoejarngine øøvtiedidh, kultuvremojhtesi vaarjelæmman jïh buektiehtæmman</p>
</list><p><em type="bold">Tjaaleldahkh/lidteratuvrh </em></p>
<p>Saemien siebredahke gaajhkide boelvide saemiengïelen voestestjaaleldahkh daarpesje. Joekoen bæjjanimmie boelvese saemien tjaaleldahkh daerpies, jïh dannasinie dle orre eevtjemh mijjen tjaeliejidie sjïdtedh. Saemien tjaaleldahkh byøroeh orrestehtedh daaletje saemien lohkiji kriebpesjimmiej gaavhtan. Juktie onne lohkijetjïerth dellie saemiengïelen tjaaleldahkh ohtjelåhkose trugkesuvvieh. Daerpies dåarjegh åejvijste jieniemdidh, edtjedh saemien tjaaleldahkh darjodh jïh saadtesidh.</p>
<p>NSR sæjhta:</p>
<list><p type="listitem">eevtjedh guktie saemien tjaaleldahkh orrestehtedh jïh gihtjedimmiem jieniemdidh</p>
<p type="listitem">saemien tjaeliejidie nuepie tjaaleldahkine ållesaejkien barkedh</p>
<p type="listitem">åesteme-øørnege saemien tjaaleldahkide tjirkesovvedh jïh væjranidh</p>
<p type="listitem">tjirkedh guktie saemien tjaaleldahkh mah byjjes dåarjegigujmie saadtesieh, dah gaajhkesidie faalasovvedh</p>
<p type="listitem">saemien tjaaleldahkh jijhtiehtidh gaajhkine gærjagåetine</p>
<p type="listitem">maanide jïh noeride saadtesimmiem saemien tjaaleldahkijste jieniemdidh</p>
</list><p><em type="bold">Saemien musigke jïh joejkeme </em></p>
<p>Saemien musigke jïh joejkeme lea tjarke saemien kultuvrejiehtesh. Musigke raasth tjøøpkie jïh kultuvri jïh ålmehtjïerti gaskem ektievuekiem øøvtede. Musigkese jïh joejkemasse vihkeles sijjiem jïh nuepiem vedtedh guktie åvtanidh jïh saemide ålmeginie vuesiehtidh.</p>
<p>NSR sæjhta:</p>
<list><p type="listitem">båetije aejkiej meatan dovletje jïh daaletje musigkem jïh joejkemem øøvtiedidh</p>
<p type="listitem">dåarjege-øørnemh bueriemdidh, saemien musigkem jïh orre musigkehammoeh saadtesidh</p>
<p type="listitem">saemien tjoejehtæjjide stuerebe nuepiem vedtedh saemide vuesiehtidh, dovne naasjovnesne jïh gaskelaantine</p>
</list><p><em type="bold">Filmh jïh TV </em></p>
<p>Filme lea tjiehpiesvuekie mij jijnjesidie jaksa. Vihkele saemieh jïjtjh meatan gosse saemien filmem darjodh. Filmevuekie lea iktesth øøvtiedimmesne, jïh vihkele saemide nuepiem vedtedh filmemeedijan tjïrrh soptsestidh jïh øøvtiedimmesne meatan årrodh. TV lea daerpies meedija maam voerkeslaakan nuhtedh dovne saemien gïelem gorredidh, saerniej jïh saemien filmevuesiehtimmien tjïrrh.</p>
<p>NSR sæjhta:</p>
<list><p type="listitem">haestemem jïh darjomenuepide saemien filmese jïh TV-ese nænnostidh</p>
<p type="listitem">saemien filmese jienebh nuepieh vedtedh saadtesæmman jïh vuesiehtæmman filmefestivaaline</p>
<p type="listitem">saemien filmh jïh TV-programmh digitaliseredh, jïh gærjagåetine jïh saemien jarngine dejtie faaledh</p>
<p type="listitem">saemiengïelen gïelejorkelimmiem filmijste jieniemdidh, joekoen maanide jïh noeride</p>
</list><p><em type="bold">Teatere jïh scenevuekie </em></p>
<p>Saemien scenevuekie lea akte dejstie tjiehpieshammojste mah minngemes luhkiejaepiej tjerkemes åvtanamme. Loejhtes-teateretjïerth jïh åarjelsaemien teatere leah gellienlaakan saemien teaterejielemem nænnoestamme, mearan Beaivvás Sámi Teateren jienebh fealadimmieh jïh dan gellielaaketje darjomh darjoeh guktie saemien teatere jieniebidie gietskebe domtoe. Daerpies gaajhkide saemien scenevuekien lihtside øøvtiedidh jïh tjirkedh, vuartasjidh guktie øøhpehtimmie, jïh darjomenuepide bueriemdidh.</p>
<p>NSR sæjhta:</p>
<list><p type="listitem">øøhpehtimmienuepieh saemien teaterebarkijidie buaranidh</p>
<p type="listitem">Beaivvás Sámi Teaterem fealadimmieteaterinie naasjovnen diedtine nænnoestidh</p>
<p type="listitem">saemien teateregåetiem Guovdageaidnu-sne bigkesovvedh</p>
<p type="listitem">åarjelsaemien teaterem nænnoestidh</p>
<p type="listitem">loejhtes-teateretjïertide dåarjegh, saemien boelhketjh darjodh jïh fealadæmman aaj</p>
<p type="listitem">loejhtes-revytjïertide nuepieh saemien revybarkoem øøvtiedidh</p>
</list><p><em type="bold">Visuelle tjiehpiesvuekieh </em></p>
<p>Aarkebiejjiej saemien siebredahkesne saemien tjiehpiesvuekieh gelkieh vielie vååjnedidh. Maahta systemh saadtesæmman tseagkodh jïh visuelle tjiehpiesvuekieh sinsitnine låtnodh. Dïsse lissine daerpies våaroeminie hoksedh guktie visuelle tjiehpiesvuekide vielie øøvtiedidh. Saemien øøhpehtimmie tjiehpiesvuekide gujht maahta riektes otnjege.</p>
<p>NSR sæjhta:</p>
<list><p type="listitem">saemien naasjovnegallerijem Saemien Vaarjelen bealese tseegkedh</p>
<p type="listitem">løøneme-øørnegh saemien tjiehpiesvuekide øørnedh, vuesiehtimmide saemien jarngine jïh byjjes ståapojne</p>
<p type="listitem">Saemien Tjiehpijeraerie stïnkes darjoejimmine sjïdtedh</p>
<p type="listitem">sjïere saemien øøhpehtimmiem tjiehpiesvuekide</p>
</list><p><em type="bold">Festivaalh </em></p>
<p>Saemien festivaalh leah hijven sijjieh saemien tjiehpiesvuekide jïh kultuvrese, jïh dovne vihkeles tsiehkieh saemien jïjtjevuekiem nænnoestidh jïh saemien gyhtjelasside guerkiehtidh. Dïsse lissine dle saemien tjiehpijh jïh artisth nuepiem åadtjoeh jïjtsh hammoeh buektiehtidh jïh øøvtiedidh.</p>
<p>NSR sæjhta:</p>
<list><p type="listitem">festivaalide dåarjodh mah daelie våaromedåarjegh Saemiedigkeste åadtjoeh</p>
<p type="listitem">unnebh festivaalh jïh kultuvre-øørnemh vielie øøvtiedidh</p>
<p type="listitem">saemien tjiehpijh jïh artisth eevtjedh jeatjah festivaaline meatan, Noerhtelaantine jïh gaskelaanti aalkoealmetji festivaaline</p>
</list><p><em type="bold">Gaarsje </em></p>
<p>Nænnoes saemien gaarsje lea noeride daerpies jïjtjevuekiej åvteste, seamma vierhtegh jïh vuekieh nænnoestidh. Dagkerh sijjieh leah daerpies utnedh gusnie saemieh abpe Saepmeste gaarsjese jïh jeatjah darjoemidie tjåangkenieh. NSR sæjhta saemien gaarsje- jïh noeresiebride nuepieh vedtedh ektiesaemien gaarsjine jïh gaarsjefaagen gyhtjelassi gujmie barkedh. Råantjavuejeme lea sjïere gaarsje mij aaj dorje guktie nænnoes dovletje vuekieh aalkoealmetji luvnie Arktisne biejverdidh.</p>
<p>NSR sæjhta:</p>
<list><p type="listitem">elliessaemien gaarsje-øørnemh dåarjodh giesie- jïh daelviegaarsjese jïh aaj råantjavuejemem</p>
<p type="listitem">jienebh saemien gaarsjedæjjah jïh laantetjïerth meatan gaskelaanti gaarsje-øørneminie, vg Arctic Winter Games</p>
<p type="listitem">stïnkes øøkonomije dåarjegh saemien gaarsjebarkose jïh saemien gaarsjen prosjeektide spealadimmiebeetnegijstie vedtedh</p>
<p type="listitem">saemien naasjovnebigkemh tseegkesovvedh, noerhtelaanti tjoejkemesåeliemidie jïh råantjavuejiemasse</p>
<p type="listitem">vuejiehtæjjine stoerre gaarsjegåetieh saemien voenine tseagkodh</p>
</list><p xml:lang="est"><em type="bold">V. VEASOME JÏH SJISNJESTRUKTUVRE </em></p>
<p>NSR-se lea vihkele barkedh gill-akt saaman hijven jieledem jïh øøvtiedimmienuepieh øørnedh, seamma gusnie voenesne jallh staaresne årroeminie. Vihkele hijven kultuvre- jïh bueriefaaleldahkh saemide bïejedh, mearan dovne jeatjabidie faaleldahkh bueredeminie, jïh siebredahke tjoevere jienebh vierhtieh teknologijen, gaskesadtemen jïh kultuvren sjisjnjestruktuvrese vedtedh. Vuejiehtæjjine NSR sæjhta Saemiedigkien tjïrrh barkedh guktie tjielte, fylhketjielte jïh staate veasomh saemien voenine utnehte jïh tjirkie.</p>
<p>NSR sæjhta:</p>
<list><p type="listitem">Saemiedigkien kultuvreståapoeplaanem tjïrrehtidh, orre kultuvreståapoeh tseagkodh jïh daaletje kultuvre- jïh darjomeståapoej juhtiehtimmiem tjirkehtehtedh</p>
<p type="listitem">jienebh kollektijve faaleldahkh, jienebh busse- jïh vinhtsevalkesh saemien dajvine</p>
<p type="listitem">girtefealadimmieh aelhpebe sjïdtedh, dovne jienebh girtesaadtesh Noerhtelaanti raasti bijjelen</p>
<p type="listitem">saemien veasomevoenine mobijlejuhteme jïh gamtebaantebigkeme buaranidh</p>
<p type="listitem">saemien dajvine jienebh byjjes barkoesijjieh</p>
<p type="listitem">tjielti kapasiteetem mearoegaedtien soejkesjinie jïh aamhtesgietedalleminie nænnoestidh</p>
</list><p xml:lang="est"><em type="bold">VI. JIELEMH </em></p>
<p>NSR sæjhta gellienlaaketje jielemem jïh jienebh barkoeh saemien dajvine saemiej premissi mietie øøvtiedidh. Saemien kultuvren iebnine leah eatnemen mubpesth jïh ij-mubpesth maelmieh. Ij-mubpesth maelmiem tjoeveribie dan laakan nuhtjedh guktie ibie båetije boelvi jielemevåaromem øølegh, jïh reebledahkh gelkieh saemide buerine.</p>
<p>NSR sæjhta jåerhkedh barkedh eatnemeguedtijes jielemh øøvtiedidh, dah mah saemien kultuvrem nænnostieh jïh voenine veasomh guedtieh, mohte eah eatnemen eerjedh. NSR sæjhta maadthjieliemidie nænnoestidh jïh øøvtiedidh; båatsoe, laanteburrie, gøøleme, miehtjesjielemh jïh duedtie jïh dejstie ektiedimmieh. Miehtjeslaante galka maadthjieliemidie saemiej vuekiej jïh båeries åtnoej mietie tjirkesovvedh. NSR ulmiem dåårje øøkologije-, kultuvre- jïh øøkonomijeguedtijes båatsoem utnedh jïh båatsoen mieriekriebpesjimmieh jïh jïjtjeståvroem nænnoestidh.</p>
<p>Mearoegaedtien vierhtegh ektievoeten maelmijste tjoevere tjerkebe ståvrojne nænnoestidh, byjres reereminie jïh dåarjegh guktie vuasah øøvtiedidh jïh maarhnabarkose. NSR sæjhta barkedh edtja maadthjielemi reaktah tjirkedh jïh guktie saemien reaktagoerkesh jïh båeries åtnoeh biejverdalledh jïh laakese jïh reeremasse bïejesovvedh. NSR sæjhta duedtien åesiestimmiem jïjtjemh siebredahkesne jieniemdidh.</p>
<p>Orre jielemh tjoeverieh maahtoen, kultuvren jïh daaletje gaskesadtemen sjisjnjestruktuvren mietie øøvtiedidh. Byjjes mieriekriebpesjimmieh jïh tjïelke råajvarimmieh gelkieh barkoejielemen skreejrehtimmine ektesne jielemevåaromem saemien dajvine nænnoestidh, jïllebe darjoehtæmman jïh vierhtiedarjoemasse dovne båeries jïh orre jielieminie. NSR dåårje galka joekedimmie barkoeskaehtien bååstide bïejedh dejtie barkoesijjide barras veasoedajvine Saepmesne.</p>
<p><em type="bold">Gøøleme </em></p>
<p>NSR sæjhta:</p>
<list><p type="listitem">saemien reaktah jïh båeries åtnoeh, mearoegaedtie- jïh fjovlegøølemisnie, loesegøølemisnie jïh jaevriegøølemisnie jïh dejstie iktebiejieminie, dah gelkieh tjaalasovvedh, laakesne jïh reeremisnie nænnodh jïh båetije aejkide tjirkesovvedh</p>
<p type="listitem">saemien gøølemedajvem tseegkedh gusnie maelmiereereme jïh låhkoejoekedimmie lea regijovnen jïh byjresen daltesisnie gietske- jïh jearohkevoeten prinsibpen mietie</p>
<p type="listitem">barkoem tjirkedh guktie øøhpehtimmien tjïrrh nueriebidie eevtjedh, jïh noeride sjïere eevtjemelåhkoeh</p>
<p type="listitem">joekedimmïelåhkoeh juekedh mearoepluahteste mearoegaedtien pluahtese</p>
<p type="listitem">deallahtimmiediedtem gaedtiebealan industrijese rïektedalledh jïh garrebelaakan provhkesovvedh</p>
<p type="listitem">byjresen eekevoete, byjrese jïh fjovlegøøliji båeries reaktah deadtasovvedh gosse orre aalemetseagkomh darjodh</p>
</list><p><em type="bold">Laanteburrie </em></p>
<p>NSR sæjhta:</p>
<list><p type="listitem">jielemen vierhtegh tjoeverieh lokngesidh, jïh jielemen kultuvren jïh siebredahken bielieh biejverdidh jïh øøvtiedieh</p>
<p type="listitem">laanteburriem voenine tjåadtjoehtidh jïh tjirkedh, oktegh jïh jeatjah jieleminie aktesne</p>
<p type="listitem">Saemiedigkien dååhkasjehteme laanteburrieplaane saemien veasoedajvide fulkesovvedh</p>
<p type="listitem">staate tjoevere laanteburriepolitigken dajvem saemien dajvide tseegkedh</p>
</list><p><em type="bold">Båatsoe </em></p>
<p>NSR sæjhta:</p>
<list><p type="listitem">jielemen vierhtegh tjoeverieh lokngesidh, jïh båeries vuekieh, kultuvrem jïh jeatjah båatsoen siebredahken bielieh biejverdidh jïh øøvtiedieh</p>
<p type="listitem">hijven øørnegi gujmie eevtjemem båatsose boelveste måbpan tjirkedh</p>
<p type="listitem">orre båatsoelaakem jååhkesjidh jïh våaroeminie saemien reaktagoerkesi mietie</p>
<p type="listitem">båatsoelaaken jïh soejkesje- jïh bigkemelaaken reaktatsiehkieh aktese øørnesovvedh edtjieh båatsoen mïelh gaajhkene siebredahken soejkesjinie gorredidh</p>
<p type="listitem">jielemen dajvevaarjelimmieh nænnoestidh</p>
<p type="listitem">almetjidie maahtoeh båatsoen bïjre jieniemdidh jïh guktie båatsoem guerkiehtidh</p>
<p type="listitem">Saemiedigkien tsiehkie tjirkesovvedh edtja båatsoen båetije aejkide tjirkedh jielemepolitigke- jïh reeremegyhtjelassine</p>
</list><p><em type="bold">Ovjuvrereereme </em></p>
<p>Daaletje ovjuvrereereme lij guktie ovjuvrh saemien dajvine jeananin. Jielemh leah jïjtjh tjoeveramme øøkonomije dïedtem guedtedh jienebi teehpi jïh jeatjahtovveme maaksovi åvteste.</p>
<p>NSR sæjhta:</p>
<list><p type="listitem">daerpies råajvarimmieh buektiehtidh teehpide ovjuvri gaavhtan vaeniemdidh</p>
<p type="listitem">ovjuvri låhkoeh sjiehtesjidh jïh maeksemeøørnegh tseegkesovvedh, mah setnies teehph maeksieh jïh mah fierhten jieliemasse sjïehtesovveme</p>
</list><p><em type="bold">Duedtie </em></p>
<p>NSR sæjhta:</p>
<list><p type="listitem">vielie duedtien vuasah stuerebe maarhnesne doekesovvedh</p>
<p type="listitem">lohkehtimmie- jïh øøhpehtimmiefaalaldahkide gorremdidh maadth-, jåarhke- jïh jïlleskuvledaltesisnie</p>
<p type="listitem">lohkehtimmieh tjirkedh faage-, vytnesjæjja- jïh mïestereprievieøørnegi gujmie</p>
<p type="listitem">sjïere jielemelatjkoeh duadtan jïh jeatjah jieliemidie</p>
</list><p><em type="bold">Iktebïejeme jielemh jïh giehtelimmieh </em></p>
<p>NSR sæjhta:</p>
<list><p type="listitem">båeries jielemesjiehtesjimmieh joekehth jielemigujmie jïjtsh jielemehammojne jilliemdidh, øøvtiedidh jïh tjirkesovvedh</p>
<p type="listitem">råajvarimmieh maeksiehtidh mah øøkologije miehtjesburriem nænnoestieh jïh mah leah mij iktebïejeme jieliemijstie</p>
<p type="listitem">iktebïejeme jieliemidie lohkehtimmieh tseegkesovvedh</p>
<p type="listitem">orre øøkologijeguedtijes miehtjejielemh øøvtiedidh</p>
<p type="listitem">nuepiem tjirkedh byjres raaveskh nuhtedh</p>
<p type="listitem">vielie ektiebarkoe raaveskedeallahtæjjaj, aaliji, sadtesæjjaj jïh maarhnanalmetji gaskemsh, hijven saemien vuasah ellies guvvine buektedh</p>
</list><p><em type="bold">Fealadimmie </em></p>
<p>NSR sæjhta:</p>
<list><p type="listitem">fealadimmieh saemien dajvine jïjtsh våaroemi jïh daerpesvoeti mietie øøvtiedidh</p>
<p type="listitem">maarhnavuesiehtimmie saemien jielemen, darjomi jïh vuelkemi bïjre Nøørjesne jïh gaskelaantine nænnodh</p>
<p type="listitem">fealadimmieh saemien kultuvrejiehtesi åvteste krøøhkestieh jïh guktie saemide buerine sjïdtedh</p>
<p type="listitem">eevtjedh guktie jijjedehteme- jïh gåassomefaaledh saemien goeren mietie saemien dajvine tseegkesovvedh</p>
</list><p xml:lang="est"><em type="bold">VII. EATNEME </em></p>
<p>Mijjen aalkoealmetjeviellh jïh -åabpah jeatjah dajvine veartanisnie byjreshaestemigujmie jïjtsh giefiesvoeten åvteste jielieminie. Mijjieh saemieh jis byjreshaestemigujmie mijjen ræjhkoesvoeten åvteste.</p>
<p>Eatnamasse gietskies årrodh jïh eatnemem nuhtedh lea daerpies saemien roehtsese, jieliemasse, jieliedasse jïh kultuvrese. Eah leah saemieh oktegh eatnemem saemien dajvesne nuhtedh, jïh ij leah staate gaajhken aejkien vaarjelimmie soejkesjebarkosne saemide krøøhkestamme. Dajvine dubpene daebpene Saepmien eatneme aaj bestesåvva eatnemen eajhnijste jïh almetjen darjoemistie.</p>
<p>Mijjese haestemh goerkesadtedh guktie eatnemem nuhtedh, ihke ibie misteh darjoeh mijjen kultuvren maadtegen vuestie. Ibie galkh saemiej reaktaj åvteste gæmhpodh eatnemen maelmide åadtjodh guktie eatneme dïhte mij teehpie. Mijjen lea diedte guktie eatnemem nuhtedh jïh dam biejverdidh. Guktie saemien åtnoedajvide reeredh tjoevere dan laakan darjodh guktie dïhte guedtijes økologijen mietie, jïh dagkeres reereme tjoevere gaajhkide jaehkemes.</p>
<p>NSR-se hævvi dïhte økologije bïevnehke jïh kriebpesjimmie guedtijes øøvtiedimmien bïjre, mij galka våaroeminie gaajhkene båetije politigkesne guktie eatnemem reeredh. Dïhte mij saemide vihkele gelkieh gaajhkine laakine jïh soejkesjebarkojne krøøhkestidh.</p>
<p>Juktie Saemiedigkie galka tjerkebe voengepolitigken jïh eatnemefaagen ïedtjh biejverdidh, dellie vihkele IN-n (FN) giehtelimmiesoejkesjem darjodh voengen jïh øøvtiedimmien gaavhtan - Agenda 21. Daate soejkesje naasjovni åejviej diedten nuelesne galka fierhten laanten aalkoealmetjigujmie ektesne barkedh, voengehaestemigujmie barkedh byjresisnie jïh gaskelaanti gaskem. Eah galkh aalkoealmetjh altese dajvijste voengedeerjeldigkie bigkemi åvteste tråågkesovvedh, vg ålja-, gassh- jïh maelmiereeblemh jïh tjaetsiedeemmemh.</p>
<p><em type="bold">Aajhtoeh jïh deerjemh </em></p>
<p>NSR sæjhta:</p>
<list><p type="listitem">vielie åljasadtemen åvteste mearoegaedtien dorjeldahkem bueriemdidh dan Noerhte-Nøørjen mearoegaedtien meatest</p>
<p type="listitem">aatomefaamoevearhkh jïh deerjeldigkie garreindustrijh Kolanjaarkesne steegkedh</p>
<p type="listitem">ålja- jïh gasshreeblemh Barensemearosne vaeniemdidh</p>
</list><p><em type="bold">Åtnoe jïh vaarjelimmie </em></p>
<p>NSR sæjhta:</p>
<list><p type="listitem">vaarjelimmiedajveh jïh nasjovneparhkh eah galkh saemien jieleme- jïh kultuvreåtnoem fijnehtidh</p>
<p type="listitem">guktie saemieh dajvide nuhtjeminie, dïhte galka våaroeminie gaajhkine reeremesoejkesjinie</p>
<p type="listitem">motovrefeeleme miehtjedajvesne galka eatnemen klyøhkemen mietie sjiehtesjidh</p>
<p type="listitem">miehtjejielemen åtnose, saemien dajvine luhpie derhviegåetiem tsaekedh</p>
</list><p xml:lang="est"><em type="bold">VIII. SKUVLE JÏH ØØHPEHTIMMIE </em></p>
<p>Mijjieh saemide reaktah jïh mijjen lea diedte maahtoeh mijjen jïh mijjen byjresken bïjre øøvtiedidh jïh buektiehtidh. Mijjen saemien siebredahkide øøvtiedidh, dellie edtjebe båeries jïh dotkeme maahtoeh iktedidh. Saemien siebredahke galka urresth maahtoesiebredahkine sjïdtedh, dan laakan guktie ij båeries vuekie jïh kultuvre diedtesovvh.</p>
<p>10-jaepien saemien skuvlelearoeplaane - L97S - lij vihkeles tsiehkie saemiej øøhpehtimmiehistovrijesne. NSR sæjhta barkedh guktie orre jorkelimmieh øøhpehtimmiesystemesne leah saemien learohken jïh saemien siebredahken daerpiesvoeti mietie, jïh guktie ellies saemien øøhpehtimmiepolitigkem øøvtiedidh.</p>
<p>NSR dovne veanhta skuvli jïh maanagïerti fysigken byjreske tjoevere plaanevearhki kriebpesjimmiej mietie. Gaajhkh saemien maanah gelkieh man saemien bïjre utnedh seamma gusnie årroeminie. Dïhte mij saemien Nøørjen jeatjah maanide dovne siejhme sjædta jis fierhten biejjien skuvline jïh maanagiertine vååjnese. Skuvlen eejehtsøørnege lea øøhpehtimmiefaaleldahki sjisjnjelen jïh saemien maanide saemien maanide dovne desnie galka saemien sisvege.</p>
<p>Saemien maanide, noeride jïh geervide sjïere daerpiesvoetigujmie, tjoeverieh sjiehtesjamme øøhpehtimmiefaaleldahkh tjirkesovvedh jïh sjïerepedagogigken viehkieh saemien vierhtegi mietie. Saemien sjïerepedagogigken dåarjoesysteme tjoevere nænnodh.</p>
<p>Orre øøhpehtimmïelaake abpe jieliedasse lïeremem beaja jïh tjoevere abpe saemien øøhpehtimmiesystemem dijpedh. Gaajhkh jåarhkeskuvlen learohkh gelkieh saemiej bïjre lïeredh. Saemien learohki leah reaktah lohkehtimmiem saemien aamhtesinie åadtjodh.</p>
<p>Daalatjasse lij nuepie jijnjijste saemijste øøhpehtimmiem vaeltedh nåake sjïehtesjamme faaleldahki åvteste. Geervelohkehtimmie lea daerpies råajvarimmie jieledebueriem bijjiemdidh, jïh nimhtie dellie buerebe nuepiem barkoem ohtsedh.</p>
<p>NSR sæjhta saemiengïelen maahtoebyjreskh øøvtiedidh mearan dotkemem saemien aamhtesi bïjre daaroengïelesne jïh jeatjah gïeline nænnostidh. Saemien dajvine gaajhkh jïlleskuvlh jïh universiteeth tjoeverieh faaleldahkh saemien kultuvremaahtoen jïh kultuvregoerkesen bïjre utnedh. Profesjovne- jïh maadthøøhpehdimmine veadtaldihkie dovne.</p>
<p>Annje jijnjh saemien lohkehtimmievierhtieh fååtesieh, dovne sïejhme learoegærjah jïh jeatjah learoevierhtieh gaajhke øøhpehtimmiesystemesne maanagierteste universiteetese. Saemien learohkh jïh lohkehtæjjah gelkieh saemien våaromegærjam fierhtene faagesne utnedh fierhtene klaassedaltesisnie gaajhke øøhpehtimmiesystemen tjïrrh. Learoevierhtiedarjome jïh -øøvtiedimmie tjoevere saemien skuvlen øøvtiedimmiem fulkesadtedh, vg learoeplaani jorkelimmien bïjre. Øøhpehtæmman byøroe bievnes- jïh gaskesadtemeteknologije viehkine (IKT) bïejesovvedh.</p>
<p><em type="bold">Maanag </em><em type="bold">ï </em><em type="bold">erte </em></p>
<p>NSR sæjhta:</p>
<list><p type="listitem">saemiengïelen maanah faaleldahkh ietniengïelese maanagiertine åadtjoeh</p>
<p type="listitem">saemien maanah gieh eah saemien maehtieh, sjiehtesjamme saemiengïelen faaleldahkh åadtjoeh</p>
<p type="listitem">tjielten åejvieh jienebh saemien maanagierth bigkieh jïh jienebh vierhtieh dejtie vedtedh</p>
<p type="listitem">saemien maanagierten soejkesjem</p>
<p type="listitem">jienebh saemien åvteskuvlelohkehtæjjah mah saemien gïelem maehtieh, joekoen dajvine saemien reeremedajven ålkolen</p>
</list><p><em type="bold">Maadthskuvle </em></p>
<p>NSR sæjhta:</p>
<list><p type="listitem">øøhpehtimmïelaaken prinsibpe sjædta mij jeahta saemieh, seamma gusnie årroeminie, saemien øøhpehtimmiem åadtjoeh</p>
<p type="listitem">skuvline gusnie saemien learohkh, øøhpehtimmiem vedtedh saemien gïelesne, histovresne, kultuvregoerkesisnie jïh duedtesne</p>
<p type="listitem">reaktah saemien lohkehtidh jeatjah faagine sjïdtedh, guktie dovne saemien learohkh saemien mubpine gïeline, nuepiem åadtjoeh ellies guektiengïelenvoetem jaksedh</p>
</list><p><em type="bold">Jåarhkelohkehtimmie </em></p>
<p>NSR sæjhta:</p>
<list><p type="listitem">jåarhkelohkehtimmien faaleldahkh gaajhkine saemien dajvine nænnodh, jïh saemien learohki reaktah jåarhkelohkehtæmman jååhkesjidh</p>
<p type="listitem">programmh dorjesovvedh jolle drop-out vuastalidh saemien noeri gaskem</p>
<p type="listitem">saemien jåarhkeskuvlide øøvtiedimmienuepieh, jïh saemien stuvreme tjirkesovvedh</p>
<p type="listitem">sjïere saemien learoeplaanh saemien jåarhkelohkehtæmman darjodh ellies 13-jaepien lohkehtimmiedaltesem tjirkedh</p>
<p type="listitem">faaleldahkh lohkehtæmman båatsosne, duedtesne, iktebïejeme jielieminie jïh eatnemeåtnosne nænnodh jïh tjirkesovvedh, vg øøvtiedimmien tjïrrh faagelohkehtæjjan øøhpehtæmman</p>
<p type="listitem">saemien learoehkidie giej lea saemien faagegievlesne, dejtie stipeendeøørnegem vuartasjidh aaj båetije aejkiej åvteste</p>
<p type="listitem">saemiengïele voestes- jallh mubpine gïeline jåarhkeskuvlesne galka lissiepoengh jïllebe øøhpehtæmman vedtedh</p>
<p type="listitem">katalogem darjodh mij vuesehte magkerh saemien skuvle-/lohkemefaaleldahkh jïh stipeendh saemien learoehkidie/studeentide gååvnesieh</p>
</list><p><em type="bold">Geerve almetjidie lohkehtimmie </em></p>
<p>NSR sæjhta:</p>
<list><p type="listitem">sjïere saemien øøhpehtimmieplaanem geerve almetjidie darjodh gusnie jeahta magkerh daerpiesvoeth, diedte jïh barkoejuekeme saemide dennie lohkehtimmesne</p>
<p type="listitem">viermiegaskese tseegkesovvedh dejtie mah geervelohkehtimmesne</p>
<p type="listitem">geerve saemiej reaktah saemien lohkedh, laaken jïh beetnehøørnegi tjïrrh tjirkesovvedh</p>
<p type="listitem">tjieltine gusnie saemieh, dejtie tjieltide nænnoestidh guktie maehtieh laakediedteme diedth geervelohkehtæmman darjodh</p>
</list><p><em type="bold">Jïllebe øøhpehtimmie jïh dotkeme </em></p>
<p>NSR sæjhta:</p>
<list><p type="listitem">saemien dotkemeraerie elliessaemien ektiebarkose tseegkesovvedh</p>
<p type="listitem">saemien dotkemasse eevtjedh, luhkienjaepien programme dorjesovvedh gusnie saemiengïelen dotkeme uvtemesth</p>
<p type="listitem">ektiebarkoem raasti bijjelen skreejrehtidh dotkeme institusjovni gaskem mej lea diedte saemien dotkemen åvteste</p>
<p type="listitem">Romsen universiteeten lea haamoe jïh diedte saemien dotkemen jïh jïllebe øøhpehdimmien åvteste</p>
<p type="listitem">Saemien jïlleskuvlese nuepieh edtja dotkeme jïlleskuvline jïh universiteetine åvtanidh</p>
<p type="listitem">Saemien dotkemeståapoe Guovdageaidnu-sne sjïdtedh</p>
<p type="listitem">gellienkultuvren jïh guektiengïelen pedagogigke lohkehtæjjaøøhpehtimmesne viedteldh sjïdtedh</p>
<p type="listitem">Saemien jïlleskuvle, Bådujjen jïlleskuvle jïh Noerhte-Trøøndelaagen jïlleskuvle nuepiem åadtjoeh, ektiebarkoem øøvtiedidh åarjel-jïh luvlesaemien lohkehtæjjah åarjel- jïh luvlesaemien dajvide øøhpehtidh</p>
<p type="listitem">stipeendøørnegh mah Saemiedigkie reerie, dah gelkieh uvtemesth faagedajvide gusnie daerpies saemien maahtoem utnedh</p>
<p type="listitem">saemiengïelen lohkemefaaleldahkh jïllebe daltesinie buaranidh jïh væjranidh, dovne dejtie mah eah saemien voestes gïeline utnieh</p>
</list><p><em type="bold">Learoevierhtieh </em></p>
<p>NSR sæjhta:</p>
<list><p type="listitem">saemien lohkehtæmman uvmese learoevierhtieh sjïdtedh, joekehth gïeledajvide sjiehtesjamme jïh learoehkidie saemien mubpine gïeline</p>
<p type="listitem">saemien lohkehtæjjide buerebh nuepieh learoevierhtieøøvtiedimmine jïh jeatjah pedagogken øøvtiedimmiebarkojne barkedh, vg saemien skuvli teknigke sjisnjestruktuvrine, lohkehtæjjanøøhpehtimmie-institusjovni jïh saemien bertemi gujmie ektesne barkedh</p>
<p type="listitem">dïhte barkoe, guktie sjïerepedagogigken learoevierhtieh saemien learoehkidie øøvtiedidh, jienebi vierhtiej gujmie tjirkesovvedh</p>
<p type="listitem">learoevierhtiepedagogigke tjoevere saemien lohkehtæjjaj maadthøøhpehtimmesne tjirkesovvedh jïh minngie- jïh jåarhkeøøhpehtimmie faaleldahkine</p>
<p type="listitem">sjïere beetnehøørnegigujmie saemien learoevierhtieh jïllebe øøhpehtæmman øøvtiedidh, uvtemesth faagide mah joekoen vihkele saemien siebredahken øøvtiedæmman</p>
<p type="listitem">saemien learoegærjah øøvtiedidh, aaj dejtie unnebe saemien gïeledajvide</p>
<p type="listitem">vielie saemien sisvegh naasjovnen learoeplaanine jïh learoegærjah vuartasjimmien tjïrrh tjirkedh</p>
</list><p xml:lang="est"><em type="bold">IX. STARNE JÏH SOSIJAALE RÅAJVARIMMIEH </em></p>
<p>Starnefaaleldahkh jïh sosijaale råajvarimmieh sjiehtesjidh saemien utniji daerpiesvoeti mietie abpe jieleden tjïrrh. Saemiej leah reaktah guarkasovvedh, dovne gïeline jïh kultuvrine, gåessie starne- jïh sosijaalen institusjovnh jieleden boelhkesne uhtsieh.</p>
<p>NSR sæjhta vielie meatan saemien sjïerestarnefaaleldahkide øøvtiedidh. Dejtie byøroeh naasjovnen saemien maahtoejarngine sjïdtedh mij laantedaltesisnie klinigken faalaldahkh, bihkedimmiem jïh lohkehtimmiem maahta vedtedh. Dovne edtjieh jienebh byjres nuepieh saemien sjïerefaaleldahkide utnedh, vg feelijen jïh teelemedisijnen. Dïsse lissine skiemtjegåetieh saemien pasientigujmie tjoeverieh jïjtsh saemien maahtoeh lutnjedh, jïh starne- jïh sosijaaløøhpehtimmie saemien faagalmetjh åadtjodh.</p>
<p>Saemien heaptojde jïh båarasåbpojde tjoevere syjhtemefaaleldahkem vedtedh, mij lea dej saemien vuekien mietie. Kultuvre- jïh gïelesjiehtesjamme jealaskimmiefaaleldahkh maanide jïh geerve almetjidie byøroeh bigkesovvedh. Saemiej maahtoemedisijne tjoevere starnefaaleldahkine saemide dåhkasjehtedh. Saemieh gelkieh daaletje jïh urriedimmie bievnesh saemiengïelese tjirkesovvedh, dovne skeamtjoej, gietedalleme soejkesji jïh viehkiefaaleldahki bïjre.</p>
<p>Råajvarimmieh guktie vielie geeruvh vuastalidh, tjoeverieh gorremdidh. Joekoen geeruvh saemien noeri gaskem tjoeverieh vuastalidh.</p>
<p><em type="bold">Siejhmelaaketje </em></p>
<p>NSR sæjhta:</p>
<list><p type="listitem">gaajhkide saemien utniejidie starne- jïh sosijaale faalldahkide saemiengïelese tjirkedh jïh utniji daerpiesvoeten jïh kultuvren vuekien mietie sjiehtesjidh</p>
<p type="listitem">starne- jïh sosijaale faaleldahki soejkesjem saemide geehtedh</p>
<p type="listitem">starnedimmien saemien baakoebarkoem dåarjodh</p>
<p type="listitem">kriminalsåjhtoem saemien utniejidie sjiehtesjidh</p>
<p type="listitem">siebredahke galka åvtelbarkoem geeruvi vuestie tjerkebelaakan barkedh</p>
<p type="listitem">jienebh teelemedisijnen faaleldahkh saemien dajvide</p>
</list><p><em type="bold">Maanah jïh noerh </em></p>
<p>NSR sæjhta:</p>
<list><p type="listitem">jealaskimmiefaaleldahkh saemien maanide bigkedh</p>
<p type="listitem">maanasåjhtoen geehtijh saemien maanide tjieltine tseegkedh, mah geehtieh saemien maanah årromefaaleldahkh saemien hiejmesne åadtjoeh</p>
<p type="listitem">maanasåjhtoen moenehtsen åelesne galka saemien gïele- jïh kultuvremaahtoeh maanasåjhtoen institusjovni sijse bïejedh</p>
<p type="listitem">saemien maanavaaksjojem tseegkedh</p>
<p type="listitem">kriseteelefovnem saemien maanide jïh noeride tseegkedh</p>
<p type="listitem">saemien viehkesjimmiehiejmem maanide jïh noeride tseegkedh</p>
<p type="listitem">starnefaaleldahkh jïh -bievnesh saemien noeride bueriemdidh</p>
<p type="listitem">PPD-faaleldahkem saemien dajvine vååjnehtidh jïh saemien maahtoem faaleldahkesne nænnoestidh</p>
<p type="listitem">jienebh geeruven namhtah faaleldahkh noeride byjresisnie</p>
</list><p><em type="bold">Starnebarkijh jïh voestesgoeren faaleldahkh </em></p>
<p>NSR sæjhta:</p>
<list><p type="listitem">jienebh saemiengïelen starnebarkijh øøhpehdæmman skreejrehtidh, vg lissiepoengigujmie, låhkoe- jïh stipendøørnegigujmie</p>
<p type="listitem">starne- jïh sosijaalsåelemen profesjovne- jïh maadtøøhpehdimmide nænnoestidh, maahtoeh gellienkultuvren jïh gelliengïelen tsiehkiej bïjre veadtaldihkie sjïdtedh</p>
<p type="listitem">starne- jïh sosijaalsåeliemasse maadth- jïh jåarhkøøhpehtimmieh tseegkedh</p>
<p type="listitem">darjodh guktie stinkesdåakterøørnege saemide dovne saemien dajvine sjïdtedh</p>
</list><p><em type="bold">Starneråajvarimmieh </em></p>
<p>NSR sæjhta:</p>
<list><p type="listitem">saemien toelhkefaaleldahkem skiemtjegåetine vijriemdidh</p>
<p type="listitem">saemien lihtsegh jïh saemien maahtoeh starneråajvarimmiej ståvrojne tjirkedh, guktie starneråajvarimmieh saemien skeamtjoejidie buerebelaakan gietedalledh</p>
<p type="listitem">saemiengïelen sealoesårkoefaaleldahkem skiemtjegåetine tseegkedh mah saemien skeamtjojh gietedellieh</p>
</list><p xml:lang="est"><em type="bold">X. MEEDIJAH </em></p>
<p>Saemien meedijah øøvtiedidh lij dovne demokratijen jïh gïelepolitigken tsiehkie. Maadtoelaaken § 110a jeahta saemien kultuvre lea sjïere kultuvre Nøørjen kultuvren baalte, jïh nimhtie dam saemien kultuvrem vaarjelidh jïh øøvtiedidh seammalaakan goh daaroen kultuvrem.</p>
<p>Saemiej leah reaktah jiehtesh jïh bievnesh luejhtedh jïh jïjtsh meedijainstitusjovnh øøvtiedidh. Staaten lea diedte bertedh guktie mijjieh saemieh maehtebe meedijah jïh teknologijem kultuvrøøvtiedimmesne nuhtedh jïh ov-viedteldh lahtestalledh. Saemien utnedh fierhtene meedijesne jïh fierhtene bievnesi- jïh gaskesadteme teknologijesne.</p>
<p>Ajve voerkes kultuvrepolitigken barkoe maahta gïele- jïh kultuvredeerjemem vuastalidh mij meedijateknologijen øøvtiedimmien minngesne. Saemien meedijan jïh gihtjedimmien dotkemem jïh øøvtiedimmiebarkoem byøroe eevtjedh jïh gorremdidh.</p>
<p>Vielie gaskeviermiem utnedh jïh gamtebaantebigkemh saemien dajvine, dellie mijjese orre nuepieh dovne bievnesh buektedh, barkoeh øøvtiedidh jïh gïeline barkedh.</p>
<p><em type="bold">Siejhmelaaketje </em></p>
<p>NSR sæjhta:</p>
<list><p type="listitem">saemien meedijafondem mij øøvtiedimmienuepieh saemien meedijabarkose tjirkie</p>
<p type="listitem">nuepide goerehtidh, maehtedh bigkedh jïh beetnegh vedtedh ektiesaemien etermeedijan barkose</p>
<p type="listitem">beetnehøørnegh tseegkedh åarjel- jïh luvlesaemien gïelide meedijesne tjirkedh</p>
<p type="listitem">eetigkebarkoem saemien meedijesne nænnoestidh, vg sjïere saemien pressefaage</p>
</list><p><em type="bold">Raadijo jïh TV </em></p>
<p>NSR sæjhta:</p>
<list><p type="listitem">beajjetje ektiesaemien TV-saadtegidie vijriemdidh</p>
<p type="listitem">raadijosaadtegidie vijriemdidh, jïh joekoen vierhtieh åarjel- jïh luvlesaemien saadtegh raadijosne jïh TV-sne øøvtiedidh</p>
<p type="listitem">saemien maanah jïh noerh gelkieh beajjetje faaleldahkh åadtjodh sjiehtesjamme dan mietie man båeries dah</p>
<p type="listitem">konsesjovnekriebpesjimmieh privaate etermeedijan-aktøøride geehtedh, guktie gamte meedijafaaleldahkh saemide sjïdtedh - saemien gïelese dovne</p>
</list><p><em type="bold">Saemien plaerieh jïh boelhketjaalegh </em></p>
<p>NSR sæjhta:</p>
<list><p type="listitem">pressedåarjegem saemide jieniemdidh guktie gellienlaaketje saemien pressem dovne saemien jïh daaroen åadtjodh</p>
<p type="listitem">barkedh guktie beajjetje saemiengïelen saadtesimmieh åadtjodh</p>
<p type="listitem">saemien boelhketjaalegi saadtesimmieh tjirkedh, guvvieraajroeh jïh spielh maanide jïh noeride</p>
<p type="listitem">dåarjegh gusnie religijovne saemien boelhketjaalegidie tjirkedh</p>
</list><p><em type="bold">Meedija-øøhpehtimmie </em></p>
<p>NSR sæjhta:</p>
<list><p type="listitem">saemien journalist-øøhpehtimmiem Saemien jïlleskuvlesne bachelor-daltesasse vijriemdidh, jïh nuepide goerehtidh jeatjah aalkoealmetji institusjovni gujmie vyøkesadtedh, master-øøhpehtimmiem meedijesne jïh journalistigkesne åadtjodh</p>
<p type="listitem">sjïere kriebpesjimmiej jïh berteme lohkemefaaleldahki gujmie tjirkedh åarjel-, luvle- jïh luvliesaemien journalisth åadtjodh</p>
<p type="listitem">saemien journalistide faaleldahkh minngie- jïh jåarhkeøøhpehtimmesne øøvtiedidh jïh jeatjah journalistide mah sijhtieh vielie saemiej bïjre daejredh</p>
</list><p xml:lang="est"><em type="bold">XI. RELIGIJOVNE JÏH JIELEMEVUEKIEH </em></p>
<p>Iktesth saemiej luvnie voejkenes vierhtegh jïh religijovne nænnoes tsiehkieh. ILO-konvensjovnen mietie jïh Nøørjen laaken jïjtse religijovnen bïjre, NSR sæjhta jiehtedh man vihkele lea siebredahkesne sijjie saemien jielemevuekiej vierhtegidie. Dovne daerpies saemien siebredahkesne maehtedh gaajhkh jielemevuekieh jïh almetjen sjïeresvoetem guarkedh.</p>
<p>NSR sæjhta:</p>
<list><p type="listitem">jielemevuekien tjaaleldahkh/lidteratuvrh saemide jïh saemien gïelese buektiehtidh, joekoen maanide jïh noeride</p>
<p type="listitem">saadtesimmieh tjelmehts almetjidie jïh båarasåbpojde dåarjodh, religijovne teeksth mah baantese lohkesovveme</p>
<p type="listitem">Saemien Gærhkoeraeriem øøkonomine jïh barkijigujmie nænnoestidh</p>
<p type="listitem">saemien gïelem jïh saalmevuekieh saemien ålmegejieliemisnie nænnoestidh</p>
<p type="listitem">daerpiesvoeth goerehtidh, rihpesjielemevuekien saemien faaleldahki bïjre maanide jïh noeride</p>
</list><p xml:lang="est"><em type="bold">XII. GASKELAANTI BARKOE </em></p>
<p>Dan daerpies gaskelaanti reaktanjoelkedassi gujmie, maehtedh aalkoealmetji jïh vaenielåhkoen almetji mïelh tjirkedh. Mijjieh dïedtem damtebe jïjtjemh båetije aejkiej bïjre, jïh jeatjah aalkoealmetji mïeli åvteste. Dovne oktegh vihkele gaskelaanti barkoem gorredidh, jïh Nøørjen jïh noerhtelaanti åejviej gujmie ektesne.</p>
<p>Saemiedigkie galka meatan aalkoealmetji jïh vaenielåhkoen almetji maadtoereaktaj gujmie barkedh, jïh barkosne meatan raeffiem jïh vaenebh vaeknieh åadtjoehtidh. Saemiedigkie galka dej åårganisasjovni jïh åårganigujmie ektesne barkedh mej ulmie lea aalkoealmetji jïh vaenielåhkoen almetji reaktah tjirkedh, jïh raeffiem jïh vaenebh vaeknieh åadtjoehtidh. EU tjoevere joekoenlaakan aalkoealmetji daerpiesvoetide krøøhkestidh gosse rååresjedtieh. Aalkoealmetji lihtsehlåhkoeh tjoeverieh Barentseraeresne jïh Arktigke raerien åårganine nænnodh.</p>
<p>NSR sæjhta:</p>
<list><p type="listitem">saemiej ektiebarkoem gorremdidh Saemien parlamentarigken raeresne jïh Saemieraeresne</p>
<p type="listitem">Russlaanten saemiej reaktah gorremdidh jïh nuepieh ållessaemien ektiebarkose</p>
<p type="listitem">Saemieraerien gaskelaanti viehkiebarkoem aalkoealmetjidie gorremdidh</p>
<p type="listitem">saemien lihtsegem Noerhtelaanti Raeresne</p>
<p type="listitem">varki geervedh dejnie Saemiekonvensjovnine, jïh guktie konvensjovne saemien aamhtesinie vihkeles barkoevierhtine sjædta ektiebarkoem buektiehtidh noerhtelaanti jïh Russlaanten gaskem</p>
<p type="listitem">Intereg-programmh raasti rastah jåerhkedh jïh øøvtiedidh</p>
<p type="listitem">aalkoealmetjh jïjtsh lihtsegh Barentseraeresne åadtjoeh</p>
<p type="listitem">øøkonomije våaroeminie hoksedh guktie aalkoealmetjh leah meatan dovne Barentseraeresne jïh Arktigken raeresne</p>
<p type="listitem">øøkonomije våaroeminie hoksedh guktie aalkoealmetjh leah meatan dennie Arktigken universiteetesne</p>
<p type="listitem">jienebh laanth ILO-konvensjovnem dåhkasjehtedh jïh konvensjovne Nøørjen laakine sjïdtedh</p>
<p type="listitem">IN-n (FN) Stinkes Forumem aalkoealmetjidie jïh Sjïererabportøøren tsiehkie IN-n sjisjnjelen jïh bæjngolen nænnoestidh</p>
<p type="listitem">barkedh guktie dïejveldimmie aalkoealmetji byjjehtimmien bïjre geervesovvedh, byjjehtimmiem IN-sne dåhkasjehtedh jïh mænngan IN-konvensjovnine aalkoealmetji reaktaj bïjre fulhkesidh</p>
<p type="listitem">aalkoealmetji kultuvrh jïh siebredahkh IN-n åårganijste jïh naasjovni åejvijste abpe veartanisnie geehtesovvedh - joekoen bigkeminie kaatastrofen mænngan</p>
</list><p xml:lang="vep">11</p>
<list/></body></document>
