<document xml:lang="sma" id="no_id"><header><title/><genre code="admin"/><author><unknown/></author><wordcount>21721</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><multilingual><language xml:lang="nob"/><language xml:lang="sma"/></multilingual><origFileName>http://www.ntfk.no/Aarjelsaemien/budsjedte/Documents/BUDSJEDTE%202011%20NTFK.pdf</origFileName><parallel_text xml:lang="nob" location="budsjett_2011.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p xml:lang="nob"><em type="bold">BUDSJEDTE </em></p>
<p xml:lang="nob"><em type="bold">EKONOMIJESOEJKESJE 2011 </em></p>
<p xml:lang="nob"><em type="bold">SISVEGE FYLHKENRAERIEN VUARJASJIMMIE...........................................................................6 </em><em type="bold">1. DÏENESJEDORJEMASSE........................................................................................ 12 </em><em type="bold">1.1 FYLHKENTJÏELTEN ÅEJVIE JÏH FYLHKENDIGKIE .............................................12 </em><em type="bold">1.2 POLITIHKELES DARJOE, STUVREME, STAABE..................................................14 </em><em type="bold">1.3 ØØHPEHTIMMIE..................................................................................................... 20 </em><em type="bold">1.4 FAAGESKUVLH...................................................................................................... 42 </em><em type="bold">1.5 BAENIEHEALSOE JÏH ALMETJEHEALSOE..................................................... ... 43 </em><em type="bold">1.6 KULTUVRE.............................................................................................................. 47 </em><em type="bold">1.7 REGIJOVNALE EVTIEDIMMIE................................................................................ 53 </em><em type="bold">1.8 GÏEHTJEDIMMIEJÏH VAAKSJOME........................................................................ 72 </em><em type="bold">2. SKÅÅRVEMEBUDSJEDTE 2011-14......................................................................... 73 </em><em type="bold">3. GÏEHTELDIMMIEBUDSJEDTE 2011-14 ............................................................. ..... 76 </em><em type="bold">4. GÏEHTELDIMMIE JAEPIEN 2010............................................................................. 86 </em><em type="bold">5. FYLHKENDIGKIEN BUDSJEDTESUERKIE............................................................. 86 </em><em type="bold">6. LØØNESTEHTEME, GUHKIES LAAJKOE, LIKVIDITETE, FOENTH JÏH </em></p>
<p xml:lang="nob"><em type="bold">GARANTIJEDIEDTE……………………………………...93 </em><em type="bold">7. EKONOMELES TJOEVTENJETAALLH JÏH VUESIEHTIMMIEH............................. 96 </em><em type="bold">8. BYJJES MOENEMH..................................................................................................101 </em><em type="bold">9. LISSIETJAALEGH................................................................................................... 105 </em></p>
<p><em type="bold">Fylhkenraerien raeriestimmie nænnoestæmman: </em>1. Reaktavåaroeminie laakesne skaehtien bïjre formueste jïh baalhkeste (skaehtielaake) § 1-2 (2), dle edtja jaepien 2011 baalhkaskaehtiem Noerhte-Trøøndelagen fylhkentjïeltese joekedidh 2,65 %, dehtie baalhkeste mestie skaehtiem maaksa tjïelteskaehtie-ligningesne dejtie persovneles skaehtievedtijidie jïh jaame-eekide. Dastegh Stoerredigkie jeatjah maksimaleåasah nænnoste jaapan 2011, dle dah faamoem åadtjoeh. 2. Jaepiebudsjedtem 2011 jïh ekonomijesoejkesjem 2011-14 nænnoste daejnie raeriestimmine fylhkenraereste, gålkoen 23. biejjeste 2010. 3. Darjoebudsjedten mierieh leah naemhtie: 4.Skåårvemebudsjedten mierieh leah naemhtie: </p>
<p>Tjïerteste skåårvemebudsjedtem prosjektine, 1. lissietjaalegen mietie. 5. Sektovri netto spååredimmieh (unnebeåtnoe) jïh netto ’overskridelser’ (vielieåtnoe) guktie dah vadteme budsjedtemierieh leah, orresistie vadtasuvvieh minngebe budsjedtejaepesne. Dagkeres orresistie-dåarjoe sjædta jis dah sektovrh ektesne, eah aktem unnebeåtnoem (spååredimmie) utnieh, jïh darjoe Fellesinntekter og -utgifter (Tjåenghkiesbaalhkah jïh –maaksoeh) aktem vielieåtnoem åtna (overskridelse / baalhkavaeniedimmie). Dastegh daate tsiehkie sjædta edtja dam orresistie-dåarjoem gietedidh goh akte bielie dehtie jaepiereeknemassen galhkuvistie. Dah darjoeh maehtieh jïjtje veeljedh åesieh dehtie orresistie-dåarjoste foentide læjkodh, jïh dejtie mænngan nuhtjedh. 6. Aktem skåårvemelaajkoem bæjjese vaalta tjåanghkan 422,6 mill. kråvnine jaepien 2011, skåårvemebudsjedten mietie. Man guhkiem edtja laajkojde maeksedh muana daaletje budsjedten mietie (åesiemaaksoe) jïh tjïeltelaakan moeneme. Dah jeatjah løønemetsiehkieh finansenjoelkedassi mietie nænnoste. 7. Fylhkenraerie jïh gïehtjedimmiemoenehtse edtjieh aarebi jaepien 2010 nåhkeme fylhkendigkien beetnehdåarjoeh jaapan 2011 joekedidh jïjtse diedtesuerkien sisnjelen, budsjedtenjoelkedassi mietie. Fylhkenraerie luhpiedimmiem åådtje budsjedtem jarkelidh sektovri gaskem budsjedtejaepesne, gosse lea sïejhme dåarjoeh sektovri gaavhtan dåarjoebudsjedtesne, vuesiehtimmien gaavhtan persovnalevierhtieh. 8. Netto gïehteldimmiemierie fylhketjïelten åajvan jïh fylhkendægkan lea naemhtie: 9. Baalhka fylhketjïelten åajvan jïh fylhkenraerijidie staeriesåvva bæjjese 3,25 %, jïh dåarjoe fylhkendigkiedåehkide bæjjese staeriesuvvieh 3,25 %, naemhtie guktie sïejhme baalhka-jïh åasabijjiedimmie lea. (Fylhkendigkie edtja aamhtesem vielie gietedidh)</p>
<p><em type="bold">Fylhkenraerien vuarjasjimmie </em><em type="bold">Fylhkentjïelte sov jolle skåårvemedaltesem budsjedtesne utnehte jaapan 2011, jïh ekonomijesoejkesjisnie 2014 raajan. Dah minngebe njieljie jaepieh edtja 1,8 millijardh kråvnah nåhtadidh buerebe geajnojne, buerebe skuvline jïh buerebe baeniehealsosne Noerhte-Trøøndelagesne. Dïhte mahte guektiengïerth dan jïjnjh beetnegh goh skåårveme njieljiejaepienboelhken, mij orrije 2010. </em>Her alt e mulig – uansett. Noerhte-trøøndelagen tjïelke visjovne lea akte åvtehkenaestie dan båetije soejkesjeboelhkese, jïh dïhte jolle skåårvemedaltese dej minngemes jaepiej lea vihkeles juktie darjomem Noerhte-Trøøndelagesne utnehtidh, jïh mijjen visjovnem fulkedh. Dïhte aaj stoerre ulmiem åtna kvaliteten gaavhtan mijjen dïenesjefaalenassese jïh dejtie fylhken geajnojde mej åvteste fylhkendigkie diedtem åtna. </p>
<p>Sjïehteladta skuvleskåårvemh 505 millijovnh kråvnaj åvteste daan båetijen boelhken. <span type="quote" xml:lang="nob">”En skole for framtida – videregående skole i Nord-Trøndelag mot 2020”</span> illesåvva 2013 goh tsiehkestahteme evtebe ekonomijesoejkesjisnie. Daate lea tjïjhtje jaepiej aarebi maam fylhkendigkie sjïehteladti 2006, gosse soejkesjem nænnoesti.</p>
<p>Edtja jåarhkedh geajnoejgujmie barkedh. Raereste 1.289 mill. kråvnah nåhtadidh geajnoeskåårvemidie 2014 åvtese. Ij gåessie gænnah dan jïjnjh beetnegh nåhtadamme geajnojde bueriedidh jïh orre geajnoeh bigkedh Noerhte-Trøøndelagesne.</p>
<p>Boelhken bijjelen 52 mill. kr foentide lyjke juktie juvnehtimmide dåarjoehtidh dehtie</p>
<p>Byjjenimmiekommisjovneste (Oppvekstkommisjonen), jïh råajvarimmieh maeksedh dehtie prosjekteste <span type="quote" xml:lang="nob">”Flere gjennom”</span>.</p>
<p>Dah nænnoestamme soejkesjh dejtie orre jïh båeries fylhkengeajnojde stoerre syjhtedassi bïjre soptsestieh, mejtie edtja buektiehtidh dej båetiji jaepiej. Daate lea gïehteldimmien jïh davvomen bïjre, bene ij goh unnemes gosse lea soejkesji bïjre orre geajnojde, jïh bueriedimmie gaavnoes geajnojste. Ij leah dan jïjnjem dorjeme geajnojne jaepien 2010 goh dah syjhtedassh lin, bene boelhken 2011-14 sæjhta dam barkoem lissiehtidh. Edtja 2.236 mill. kråvnah nåhtadidh dïenesjedorjemasse mubpien jaepien. Mijjieh medtie 24 mill. vielie kråvnah utnebe 2011 goh japeien 2010, mænngan staatebudsjedte olkese bïejesovvi. Mijjieh libie jeanatjommesem daestie jïjtje skååffeme lissiehtamme baalhkaj tjïrrh NTE’ste, vielie åtnoe momskompensasjovneste skåårvemijstie j.v. lissine real-sjïdtedimmie dejnie frijje baalhkine. Dahkoesijjiem skååffeme jarkelimmien jïh radtjoestimmien tjïrrh, jïh ibie slyøhph jegkieldimmiem mijjen dïenesjedorjemassesne daan soejkesjeboelhken. Mijjen utnijh jïh laavenjostoeguejmieh eah sïjhth dam dan veele mïerhkesjidh. <em type="bold">Dåarjoehtimmie Byjjesnimmiekommisjovnen barkoste </em>Byjjenimmiekommisjovne sov galhkuvetjaatsegem buakteme, jïh aamhtesem fylhkendægkan buakta goeven. Byjjenimmiekommisjovne sæjhta aktem vielie åeliedihks laavenjostoem utnedh abpe byjjenimmieboelhken, jïh dan tjïrrh aktem programmem tseegkedh byjjenimmien jïh øøhpehtimmien gaavhtan. Byjjenimmiekommisjovne sæjhta skuvleaajhterh Noerhte-Trøøndelagesne seamadieh jïh luhpiedieh kommisjovnen juvnehtimmieh dåeriedidh, seamma nænnoestimmiejgujmie, tjïelten ståvrojne jïh fylhkendigkesne. Tjuara byjjenimmieprogrammem gårreldidh aktene guejmievoetesne skuvleaajhteri luvnie. Guejmievoete dehtie barkoste kommisjovnesne, tjuara aaj aktem åeliedimmiem dåarjoehtimmiebarkosne vedtedh, dejtie mah meatan orreme guejmievoetesne. Tjuara vierhtieh læjkodh mah aktem hijven dåarjoehtimmiem jïh jaabnan reektemem tsiehkien bïjre gorredieh, jïh mah systemedåarjojne viehkiehtieh byjjenimmiesuarkan sïejhmelaakan, jïh skuvlide sjïerelaakan. Mijjieh daan tjåenghkies aajhterevoetese 52,2 mill. kråvnah dåarjobe, jïh gegkestibie tjïelth jïh jeatjah guejmieh aaj beetnehvierhtieh dåarjoeh dan dåarjoehtimmiebarkose. <em type="bold">Øøhpehtimmie prijoritetem åtna </em>Mijjen stoerre syjhtedassh øøhpehtimmiesektovrese. Dah illedahkh vuesiehtieh mijjieh hijvenlaakan barkebe, bene mijjieh tjoerebe annje silledidh juktie buektiehtidh dejtie vihkeles ulmide jaksedh. Jåarhka dam barkoem <span type="quote" xml:lang="nob">”Flere gjennom”</span>, jïh dïhte sæjhta annje akte dejstie vihkielommes barkojste årrodh øøhpehtimmiesektovresne. Dåarjoehtimmie Byjjenimmiekommisjovnen barkoste sæjhta lissine akte vihkeles bielie årrodh dehtie øøhpehtimmiesektovren barkoste, daennie båetije soejkesjeboelhkesne. Rïektes taalline dle budsjedte 26,6 mill. vielie kråvnah vadta øøhpehtæmman 2011. Daate lea ryøkneme dej beetnehvierhtiejgujmie mah loevenieh ihke Byjjenimmiekommisjovnem dåarjoehtidh. Edtja darjomedaltesem utniehtidh, jïh sjïere suerkide prijoritetem vadteme. Dah skåårvemh tijjestaeries skuvlegåetine leah akte hijven våarome ihke dah jåarhkeskuvlh Noerhte-Trøøndelagesne aaj båetijen aejkien sïjhtieh aktem hijven kvalitetem utnedh. Akten prosessen mænngan gusnie Viknan tjïelte, Byjngetje Nåamesjen jåarhkeskuvle jïh MidtNorsk Havbruk AS leah meatan orreme, dle raereste Skjånesbrygga’m Rørvikesne doekedh 2011. Jielemepolitihkeles, sijjjieevtiedimmieligke jïh fylhkentjïelten/skuvlen jïjtse daerpiesvoeth leah raeriestimmien duekesne. Sæjhta skuvlen daerpiesvoetem voebnesjidh leejjemen tjïrrh, aktene orre gåetesne. Dah vihkielommes ulmieh øøhpehtæmman 2011 leah: </p>
<p>Dåarjoehtimmie Byjjenimmiekommisjovnen barkoste</p>
<p>Jåarhkedh barkedh dejnie <span type="quote" xml:lang="nob">”Flere gjennom”</span> juktie ulmiem jaksedh jaepien 2012, ihke voemeluktie dejstie learoehkijstie leah tjïrrehtamme, jallh annje leah øøhpehtimmesne vïjhte jaepieh mænngan dah maadthskuvlem illeme.</p>
<p>Faageles hijven evtiedimmie</p>
<p><em type="bold">Regijovnale evtiedimmie </em>Edtja fryøjstehke Noerhte-Trøøndelagen fylhkesne årrodh. Dah noerh leah fylhkendigkiem haasteme jïh sïjhtieh aktem Noerhte-Trøøndelagem utnedh mij lea vielie daaletje fylhkine jïh åvtese vuartesje. Daate akte joekoen vihkeles signale. Tjuara dam barkoem årromelastojne, fryøjstehkinie jïh dåårrehtimmine stuerebe prijoritetem vedtedh. Regijovnale evtiedimmieprogramme 2011 aktem ekonomeles mieriem åtna mij lea bijjelen 161 mill. kråvnah. Daate edtja stuerebe aarvoesjugniedimmiem, jielemekvalitetem jïh akte hijven siebriedahke- jïh jielemeevtiedimmiem vedtedh Noerhte-Trøøndelagesne. Nænnoste tjïelten jïh regijovnale jielemefoenth daan jaepien regijovnale evtiedimmieprogrammesne, jïh madtjeldahta regijovnale laavenjostose tjïelti gaskemsh. Jienebh industrijebyjresh stoerre haestemh dåastoeh dej minngebe gøøkte jaepiej. Dannasinie dle vierhtieh jarkelæmman lyjkeme gelline tjïeltine fylhkesne. Nænnoestamme syjhtedihks soejkesjh dejtie fylhken geajnojde, jïh daelie skåårvemh soejkesjeminie lïhkebe 270 mill. kråvnaj åvteste 2011, jïh lïhkebe 1.289 mill. kråvnaj åvteste abpe njiejlienjaepienboelhken. </p>
<p>Joekedimmie dejstie skåårvemijstie lea staeriedamme viertiestamme dejntie evtebe ekonomijesoejkesjinie. Dam dorjeme juktie jaksedh dam maam ij leah tjïrrehtamme evtebe soejkesjistie. Våajnoes tjïelten soejkesjegietedimmie, finansieringen bïjre, tjielkestimmie dajvijste j.v., guhkebem fïnkesieh goh aerviedamme. Ållesth dan soejkesjeboelhken, dah geajnoeskåårvemh sïjhtieh seamma daltesisnie sjïdtedh goh aalkovistie soejkesjamme. Soejkesjimmiebarkoe dejnie orre Fylhkengeajnojne 17, Namsovsen jïh Stientjen gaskem lea juhtieminie. Aalkeme Fovsen-geajnojde bigkedh. Bueriedimmie jïh asfaltem bïejedh dejnie <span type="quote">”båeries”</span> fylhkengeajnojne sïjhtieh jåarhkedh åvtese. Sæjhta dejtie vierhtide, mah bøøtin reeremereformeste dæjman, guhkiedidh 2011. Akte tjielke ulmie lea gïehteldimmiem jïh gorredimmiem prijoriteradidh fylhkengeajnojne, juktie slahtjetimmiem tjøødtjestidh jïh jaksedh dam barkoem mij lea tjøødtjestamme. Daate geerve, ij goh unnemes dannasinie dah maaksoeh gïehteldimmielatjkojde jïh gorredæmman læssanamme. Stoerre leavloem beaja stuerebe trafihkejearsoesvoetese. Mijjieh sjïehteladtebe asfaltebarkoem bæjjese lutnjedh. Mijjieh asfalteringem dejstie båeries fylhkengeajnojste reessehtibie, jïh 63 mill. kråvnah vielie daan barkose nåhtadibie. Budsjedten mietie dle sïjhtebe ållesth 174 mill. kråvnah nåhtadidh asfalteprogrammesne 2011. Giesemegirsh fijberasse bïejedh, gosse edtja fylhkengeajnojde bueriedidh jïh orrestehtedh, lea vihkeles jis edtja aktem guhkies ulmiem jaksedh gamtebaantefijberen bïjre gaajhkine bieline fylhkeste. Akte hijven faalenasse gamtebaantesne aaj vihkeles årromelastoen jïh jielemekvaliteten gaavhtan. Jaepien 2011 sïjhtebe daam barkoem jåarhkedh, jïh mijjieh tjïertesteminie giesemegirsh goh akte bielie dehtie infrastruktuvreste, gosse fylhkengeajnojde buerede jïh orrestahta. Jaepien 2010 aktem sijsefeelijeraeriem nammoehti goh akte guhkiedimmie dehtie goerkesadtemeprosjekteste. Vierhtieh dåårjeme akten tjaelijefunksjovnese Trøøndelageraaran akten guektienjaepienboelhken. Dah vihkielommes ulmieh dan regijovnale evtiedæmman 2011 leah:</p>
<p>Standardem bijjiedidh fylhkengeajnojne jïh vielie asfalte</p>
<p>Ektiefaalenassem / dongkemeskovhtem fylhkesne vijrebe evtiedidh dan barkoen tjïrrh <span type="quote" xml:lang="nob">”Kollektivtrafikk i distriktene”</span></p>
<p>Fokusem utnedh jielemeevtiedæmman evtiedimmiebarkosne</p>
<p>Madtjeldehtedh tjïeltide regijovnine jielemeevtiedimmien bïjre laavenjostedh</p>
<p>Jåarhkedh gamtebaantem jïh mobijlegaptjemem bigkedh fylhkesne</p>
<p>Jåarhkedh fokusem utnedh åarjelsaemien jielemeevtiedæmman, kultuvrese jïh gïelese</p>
<p>Baeniehealsoe jïh almetjehealsoe prijoritetem åadtjoejin budsjedtesne jaapan 2010, jïh tjåadjoehtieh sijjen dïenesjh jïh darjomh 2011. 2011 raejeste dah noerh mah leah 19 jïh 20 jaepien båeries namhtah baeniebåehtjierdimmiem åadtjoeh Noerhte-Trøøndelagesne. Dïhte barkoe orre baeniedåakterh dåårrehtidh jïh barkijedåehkiem radtjoestidh, lea illedahkh vadteme. Daan biejjien baeniedåakterh mahte abpe Noerhte-Trøøndelagesne. Nuekies barkijh leah eevre vihkeles jis dïenesje edtja buektiehtidh aktem hijven baeniehealsoefaalenassem vedtedh gaajhkide årrojidie, abpe fylhkesne. Radtjoestimmie jïh orredåårrehtimmie tjuerieh dannasinie annje åejviefokusem utnedh. Akte dejstie tsavtshvierhtijste juktie dam ulmiem jaksedh lea orre, daaletje baenieklinihkine skåårvedh. Gosse lissehte dam fïerhten jaepien dåarjoem</p>
<p>HUNT’en dotkemejarngese, dle fylhkentjïelte sjïehteladta dovne orre gåetieh bigkedh jïh faagebyjresem Lievengisnie bæjjese bigkedh. Dah vihkielommes ulmieh baeniehealsoen jïh almetjehealsoen gaavhtan jaepien 2011 sïjhtieh årrodh:</p>
<p>Faalenassine nïerhkedh namhtah baeniebåehtjierdimmien bïjre, dejtie noeride mah 19 jïh 20 jaepien båeries</p>
<p>Aktem nuekies jïh hijven faalenassem baeniehealsoedïenesji bïjre vedtedh gaajhkide årrojidie gaajhkem lehkiem fylhkesne, gaskem jeatjah reaktoe prijoritetigujmie, radtjoes gïehteldimmie jïh hijven nuhtedimmie vierhtijste</p>
<p>Almetjehealsoedarjoen ulmie lea tsiehkieh siebriedahkesne sjugniedidh mah hijven healsoem vedtieh gaajhkide almetjidie. Giehpiedimmie sosijale joekehtsijstie healsosne edtjieh gaajhkine strategijinie jïh råajvarimmine årrodh.</p>
<p>Dïhte båetije soejkesjeboelhke sæjhta almetjehealsojne tjarki barkedh. Fylhkentjïelte sæjhta orre almetjehealsoelaakem dåarjoehtidh, jïh aktem eadtjohke råållem vaeltedh goh tsevtsiedæjja jïh iktedæjja dejnie fylhken almetjehealsoebarkojne.</p>
<p>Edtja jåarhkedh nuhtedh dam gietedamme materijalem HUNT-goerehtimmijste juktie buerebe healsoem vedtedh noerhte-trøønderidie.</p>
<p><em type="bold">Vielie kultuvrebarkoe </em>Kultuvresuerkien mierie lea læssanamme medtie 1. mill- kråvnajgujmie 2011. Fylhkenraerie aaj jaepien 2011 sijjiem gaavneme juktie kultuvremojhtesevaarjelimmiesuerkiem nænnoestidh, jïh dellie joekoen fylhkentjïelten reeremediedtem dåarjoehtidh dej orre vaarjelamme kultuvrebyjresdie: Åarjel-Gjæslingan jïh Lievenge. Daaletje soejkesjeboelhken libie kultuvremojhtesesuerkien sisnjelen faagesuerkiem nænnoestamme, golme barkojste vïjhte ellies barkojde. Budsjedtesne aaj dåarjoehtibie mijjen åeliedimmieh </p>
<p>MidtNorsk Filmsenter’en åvteste laavenjostosne Tråanten tjïeltine jïh Åarjel-Trøøndelaagen fylhkentjïeltine. Lissine lea dåarjoe Steinvikholm Musikk-teaterasse læssasnamme naemhtie dïhte joekedimmie lea staaten jïh Skierden tjïelten gaskem. Museumsuerkesne dle fylhkentjïelte lissiehtamme sov låhkoem guktie latjkoe lij staaten, fylhken jïh tjïelti gaskem, dovne Stiklestad Nasjonale Kultursenter A/S jïh Museet Midt IKS’se. Dåarjoe museumdeponijese lea bæjjese staeriedamme guktie daaletje latjkoe lea. Dïhte vihkielommes barkoe kultuvrepolitihken sisnjelen lea vijrieslaakan barkedh kultuvresuerkesne guktie gaajhkesh maehtieh kåanstem jïh kultuvrem dååjredh, ovjearohks mehtie sosijale maadtoste båata jïh guktie svihtjemevoete lea. Dah il edahkh HUNT 3’ste aktem nåake joekedimmiem vuesiehtieh dej gaskem mah leah meatan kultuvrebarkosne, dovne geografijen, aalteren ih sosio-ekonomeles tsiehkiej muhteste. Dannasinie tjoerebe akten lïhke laavenjostoen tjïrrh dej jïjtjevyljehkigujmie, tjïeltigujmie jïh kultuvrebarkijigujmie viehkiehtidh guktie jiebnebe sjædta, jïh aktem buerebe joekedimmiem buektiehtidh dejstie kultuvreaevhkijste. Akte vihkeles råajvarimmie daesnie lea fylhkentjïelten diedte dan Kultuvrelle Skuvlevoessen åvteste (DKV) mij gaajhkh maanah jïh noerh jaksa, maadthskuvleste jåarhkeskuvlese.</p>
<p>Jaepien 2010 aktem gaajh buerebe daajroem åådtjeme dej staaten kultuvrevierhtiej bïjre Noerhte-Trøøndelagese. Reektehtse dehtie Trøndelag Forskning og Utvikling, fylhkenraaran nuepiem vadta barkedh aktine tjielkebe ulmine dej dåarjoeøørnegi muhteste, mah lea kultuvresuerkien sisnjelen. Daam sïjhtebe tjarkebe dåarjoehtidh 2011. Dah vihkielommes ulmieh kultuvrese jaepien 2011 sïjhtieh årrodh:</p>
<p>Læssanamme gellielaaketje kultuvrefaalenassesne, dovne profesjovnelle jïh jïjtjevyljehke kultuvreaktøørigujmie</p>
<p>Buerebe joekedimmie kultuvreaevhkijste, mijjieh sïjhtebe gaajhkh noerhte-trøønderh jaksedh</p>
<p>Krievemh voebnesjidh universelle haamoen bïjre, aaj kultuvresuerkesne</p>
<p><em type="bold">Bøøremes noerebarkoe </em>Noerhte-Trøøndelage akte åvtehkefylhke gosse lea barkoe ryøktesth rïekteme noeri vøøste. Noerh jïh humankapitale leah mijjen vihkielommes vierhtie, jïh leah meatan fylhken båetijen aejkien sjugniedidh. Mijjieh sïjhtebe kvalitetem noerebarkose vijrebe evtiedidh båetijen soejkesjeboelken, dotkemen tjïrrh dejstie tjïrrehtamme råajvarimmijste. Naemhtie daajroem åadtjobe guktie noerebarkoe jåhta, jïh guktie mijjieh buektiehtibie jienebh noerh pryøjjedh mijjen båetijen aejkien bïjre. Regijovnale evtiedimmieprogramme edtja barkoem dåarjoehtidh årromelastoen bïjre, jïh noerh mah sïjhtieh Noerhte-Trøøndelagesne orrijidh øøhpehtimmien mænngan. Noereråårestalleme lea 10 jaepien båeries 2011, jïh mijjieh sïjhtebe sjïehteladtedh dam jaepien vihkielommes gaavnjesjimmiesijjiem noeri jïh politihkeri gaskem tjåadtjoehtidh jïh evtiedidh daan soejkesjeboelhken. Mijjen ulmie lea jåarhkedh saejhtine jïh åvtehkefylhkine årrodh maana-jïh noerepolitihken sisnjelen. <em type="bold">Klijma jïh energije </em>Dennie nænnoestamme Klijma-jïh energijesoejkesjisnie dle ulmie lea klijmagaasseluejhtiemidie vaeniedidh 50 prosentigujmie jaepien 2020 åvtelen. Tsiengelen 2011 dïhte orre sneehpesvïnhtse aalka Namsovsen jïh Byjngetje Nåamesjevuemien gaskem vuejedh. Daate lea dïhte våajnasommes illedahke gosse lea giehpiedimmien bïjre klijmagaasseluejhtiemistie. Dïhte orre vïnhtse sæjhta klijmagaasseluejhtiemidie vaeniedidh ovrehte 60 prosentigujmie gosse ellies effektem åådtje. Aaj eekereereme våajnoes illedahkh buektehte akten ulmierïekteme barkoen tjïrrh gåetieveahkan sisnjelen. Båetijen soejkesjeboelhken skåårvememieriem 12 mill. kråvnine tjåadtjohte energije- jïh byjreseskåårvemidie fïerhten jaepien. Seamma aejkien dïhte eadtjohke tsevtsiedimmiebarkoe jåarhka årroji, jielemen jïh byøgkeles reeremen vøøste, juktie ulmiem jaksedh 30 prosenth giehpiedimmien bïjre dejstie klijmagaasseluejhtiemijstie Noerhte-Trøøndelagesne 2020 åvtelen. Akte vihkeles bielie daestie lea goerkesem lissiehtidh akten eadtjohkåbpoe klijma- jïh energijepolitihken gaavhtan, holdningskapende barkoen tjïrrh. Dah vihkielommes ulmieh klijma-jïh energijesuerkesne 2011 sïjhtieh årrodh: </p>
<p>Klijmavietseles øørnegh skåårvedh, jïh geahpanamme energijeåtnoe fylhkentjïelten gåetine 2013 åvtelen edtja gaajhkh gåetieh orrestimmeles energijine baahkedidh</p>
<p>Energijeåtnoem orre gåetine uhtjiedidh, 100 kWhm2 raajan fïerhten jaepien, jïh 120 kWh/m2 fïerhten jaepien dejnie gaavnoes gåetine 2013 åvtelen</p>
<p>Jienebh moereiebnh nåhtadidh fylhkentjïelten gåetine</p>
<p>Aktem hijven laavenjostoem tseegkedh voenges jïh regijovnale, byøgkeles åejvieladtjigujmie, jieleme jïh åårganisasjovnh, mah tjåenghkies ulmine utnieh råajvarimmieh gaavnedh juktie klijmagaasseluejhtiemidie giehpiedidh</p>
<p>Åvtehkinie årrodh goh akte kruana tjoelte gaajhkine åestemeprosessine mijjen darjojne, jïh viehkiehtidh guktie Noerhte-Trøøndelagen tjïelth seammaleejns fokusem utnieh</p>
<p>Vielie tellefovne- jïh videoveråårestallemh nåhtadidh</p>
<p><em type="bold">Nænnoesåbpoe stuvreme ekonomijeste </em>Mijjieh buektiehtibie dovres skåårvemh tjïrrehtidh, jïh seamma aejkien jeatjah vihkeles barkoeh darjodh mej åvteste fylhkendigkie diedtem åtna. Dïhte jolle skåårvemedaltese 2011 jïh jaepiej åvtese, læjhkan aktem nænnoes ekonomijestuvremem kreava åvtese. Reente- jïh avdrag-maaksoeh læssanieh, jïh 2014 raejeste dle baalhkadaltese våålese gaahtja ihke mijjieh ibie maehtieh momskompensasjovnem nåhtadidh dejstie skåårvemijstie gïehteldimmiebudsjedtesne. Dam ojhte deejrimh evtebe ekonomijesoejkesjisnie, jïh jaepien 2010 dle vuartasjamme guktie vierhtide nåhtedeminie gaajhkine suerkine, juktie dejtie haestemidie dåastodh. Ruffien dle Fylhkendigkie signalh vadteme ekonomijestrategijeaamhtesisnie guktie mijjieh byørebe dåemiedidh. Daejtie signalide krøøhkestamme budsjedtesne jïh ekonomijesoejkesjisnie minngebe soejkesjeboelhkese. 2011 raejeste tjïrrehte aktem radtjoestimmiem medtie 9 mill. kråvnaj åvteste. Lissine dah sektovrh sïjhtieh jarkelimmieh darjodh juktie prijoriteradamme suerkieh bæjjese lutnjedh, jïh råajvarimmieh dehtie vierhtievuartasjimmeste aaj meatan vaaltasuvvieh juktie dam buektiehtidh. Sæjhta tjarkebe tjïertestidh dam barkoem jarkelimmine jïh radtjoestimmine åvtese. 2014 dle gïehteldimmiedaltese vaeniedamme medtie 49.mill kråvnajgujmie, viertiestamme jaepine 2010. Dïhte vierhtievuartasjimmie bihkedassh beaja dejtie råajvarimmide mejgujmie dah sektovrh sïjhtieh vielie barkedh åvtese. Daate aamhtese vihth minngebe ekonomijestrategijesne båata. Dan åvteste sæjhta aelkedh råajvarimmieh salkehtidh mejtie edtja mænngan nænnoestidh j.v. Dïhte vuartasjimmie vierhtieåtnoste vuesehte guktie gåarede dahkoesijjiem skååffedh, juktie åtnoem mijjen vierhtijste jarkelidh, jïh dïhte maahta darjodh guktie vierhtieåtnoe sektovri gaskem maahta jorkesidh naemhtie guktie politihke vaajtele vierhtieåtnoe edtja jarkelidh j.v. Reerenasse raeriestimmiem buakta akten orre baalhka-øørnegen bïjre dejtie fylhkentjïeltide soejkesjeboelhken. Noerhte-Trøøndelagen bieleste dle aktem laavenjostoem tseegkeme jeatjah fylhkigujmie juktie tsevtsedh daate øørnege hijven mijjese sjædta. Lea iemie krievedh mijjieh seammaleejns øørnegh åadtjobe goh dah fylhkh mijjen noerhtege, guktie Noerhte-Trøøndelage Noerhte-Nøørjen-tsiehkieh åådtje mijjen årrojidie mah Nåamesjevuemesne årroeminie. Stientje, gålkoen 23.b. 2010 Alf Daniel Moen </p>
<p xml:lang="nob">Tor Erik Jensen</p>
<p>Fylhkenraerien åvtehke</p>
<p>Fylhkenraerije fealadimmien åvteste <em type="bold">1. Dïenesjedorjemasse </em><em type="bold">1.1 Fylhkentjïelten åejvie jïh fylhkendigkie </em><em type="bold">1.1.1 Sektovri gïehteldimmiemierie </em><em type="bold">Raereste aktem netto gïehteldimmiemieriem sektovrasse 18,7 mill. kråvnine jaepien 2011. Daate akte rïektes lissiehtimmie 0,7 mill. kråvnine, viertiestamme jaepine 2010, juktie veanhtadamme maaksoeh Tjïelte-jïh Fylhkendigkieveeljemasse maeksedh. </em>Gïehteldimmiemierie 2011 -14, Sektovre 0 </p>
<p>Goere juhtije åasadaltesem vuesehte, ajve 2011-kråvnah 2011 raejeste. Jaepien 2011 mierie læssene nominelt 1,2 mill. kråvnajgujmie, viertiestamme dejnie voestes budsjedtine jaapan 2010. Baalhka-jïh åasabijjiedimmie jïh jeatjah budsjedteteknihkeles jarkelimmieh leah 0,5 mill. kråvnah. Krirriedåarjoem lissiehtamme guktie FD’n nænnoestimmie lea, aamhtesisnie 07/84. Dïhte sæjhta jiehtedh krirriedåarjoe jaepien 2011 lea læssanamme tjåanghkan 1. mill. kråvnine bijjelen dam daltesem jaepien 2007. <em type="bold">Fylhkendigkie </em>Jaepien 2011 vuarjesjeminie paehperenamhtah Fylhkendigkiem sjïehtesjdih. Daate råajvarimmie dam politihkeles aamhtesebarkoem elektrovneles dorje, jïh aamhtesepaehperh eah vielie trygkesovvh jïh olkese seedtesovvh goh aarebi. Råajvarimmie sæjhta maaksojde vaeniedidh dejstie trygkeme tjaatsegijste mah olkese seedtesuvvieh, bene geerve vuarjasjdih mejtie aktem rïektes spååremem åådtje. Fylhkendigkien lihtsegh tjuerieh dejtie daerpies dïrregidie utnedh jis edtjieh jarkelimmiem dåhkasjidh. Fylhkendigkie jïjtje netto budsjedtem nænnoste, dovne fylhkentjïelten åajvan jïh fylhkendigkese, v. raeriestimmien 8. mierine. Raereste aktem dagkeres joekedimmiem: Gïehteldimmiemierie 2011-14 FYLHKENTJÏELTEN ÅEJVIE JÏH FYLHKENDIGKIE <em type="bold">1.1.2 Dïenesjh jïh Dïenesjedorjemasse </em>Jaepiej 2009 jïh 2010 reeknemasse jïh budsjedte leah naemhtie: </p>
<p>Juktie dejtie maaksojde maeksedh tjïelten- jïh fylhkendigkieveeljemasse tjaktjen 2011, dle sektovre 0,7 mill. kr vielie åådtjeme, jaepeste 2011. <em type="bold">Kostrataallh: </em><em type="bold">1.2 Politihkeles darjoe, stuvreme, staabe </em><em type="bold">1.2.1 Sektovren gïehteldimmiemierie </em><em type="bold">Raereste aktem netto gïehteldimmiemieriem sektovrasse, 93,8 mill. kråvnine 2011. Dïhte ekonomeles våarome dïenesjedorjemassese geahpene 2,5 mill. kråvnajgujmie, viertiestamme jaepine 2010. Tjïrrehte giehpiedimmiem guktie dah råajvarimmieh leah vierhtievuartasjimmesne, m, FD 10/31, Ekonomijestrategije 2011-14. Gïehteldimmiemierie 2011- 14 POLITIHKELES DARJOE, STUVREME JÏH STAABE </em></p>
<p>Goere juhtije åasadaltesem vuesehte, ajve 2011-kråvnah 2011 raejeste. Mierie 2011 læssene nominelt 5,5 mill kråvnajgujmie, viertiestamme dejnie voestes budsjedtine, jaapan 2010. Baalhka-jïh åasabijjiedimmie jïh budsjedteteknihkeles staeriedimmieh (sisnjelds maaksoe gåetieleejjemen åvteste jïh uhtjiedimmieh) – 8 mill. kråvnine, darjoeh guktie dïhte ekonomeles vaårome dïenesjedorjemassese geahpene 2,5 mill. kråvnajgujmie, viertiestamme jaepine 2010. Jaepien 2011 tjïelten faegniedimmieøørnege tseegkesåvva dejtie almetjidie mah otnehtallemem jallh nåake hoksem dååjreme maanavaarjelimmien hoksen nuelesne dååjreme 01.01.93 åvtelen. Fylhkentjïelte edtja tjaelijesijjine årrodh dan råajvaræmman. Dam krøøhkeme dennie vadteme mieresne. Rïekte maaksoeh tjaelijesijjeøørneginie daan råajvaræmman, sæjhta medtie 1.0 mill. kråvnah sjïdtedh. Jaepien 2011 NTFT edtja aktem barkoebyjresegoerehtimmiem tjïrrehtidh, seammalaakan goh jaepien 2007 jïh 2009. Reeremegoevtese diedtem åådtjeme tjïrrehtimmien åvteste, jïh deallahtimmiemaaksojde vaalta goerehtimmien åvteste. <em type="bold">1.2.2 Ulmieh, prijoriteth jïh haestemh </em><em type="bold">Ulmieh </em>Sektovre lea akte dejstie vihkielommes dïrregijstie, ihke fylhkentjïelte edtja evtiesovvedh goh akte ellies, tjåenghkies åårganisasjovne. Sektovre edtja ektesne, jïh sov faagefunksjovni tjïrrh: o Profesjonelle faageles dåarjoem vedtedh dejtie darjojde fylhkentjïeltesne o Viehkiehtidh iktedimmine jïh radtjoestimmine dejstie daerpies staabe- jïh dåarjoefunksjovnijste, guktie dah darjoeh maehtieh sijjen baasisefunksjovni bïjre buerebelaakan ussjedadtedh, jïh ihke Noerhte-Trøøndelage vååjnoe goh akte ellies åårganisasjovne o Viehkiehtidh guktie dah darjoeh maehtieh altese byjngetje dïenesjedorjemassem vedtedh dejtie årrojidie jïh voenges siebriedahkide, guktie dah sïejhme jïh sjiere vuekieh leah radtjoestimmien jïh luhpievoeten bïjre. o Ryøktesth fylhkentjïelten dïenesjinie viehkiehtidh dejtie årrojidie jïh voenges siebriedahkide, vuesiehtimmien gaavhtan deallahtæjjaj evtiedimmiebarkoen tjïrrh. o Sektovren råajvarimmieh edtjieh viehkiehtidh guktie fylhkenraerie sov ulmieh jaksa byjrese- jïh klijmapolitihken sisnjelen. </p>
<p><em type="bold">Prijoriteth jïh haestemh </em>Våaroeminie vierhtievuartasjimmesne daelvien 2009-10 jïh giehpiedimmie mieresne jaapan 2011, 2,5 mill. kråvnine, dle Reeremegoevtese veeljeme vihties råajvarimmiejgujmie nïerhkedh juktie dam giehpiedamme gïehteldimmiemieriem jaksedh aktem åårganisasjovnevuartasjimmiem tjïrrehtidh mij edtja nuepiem vedtedh budsjedtegiehpiedimmieh darjodh Reeremgoevtesisnie jïh konsernesne ellieslaakan, goevtesen barkoesuerkiej sisnjeli. </p>
<p>Vihties råajvarimmieh mejgujmie nïerhkeme, jallh mejgujmie edtja nïerhkedh Lissiehtamme åasah jïh geahpanamme barkoevierhtie kantinesne Aervede råajvarimmien effekte lea 0,4 mill.kråvnah. Giehpiedimmie dorjesåvva gosse barkijh barkoem iemielaakan orrijieh. Giehpiedamme barkoevierhtie sjugnede aktem ånnetji giehpiedamme faalenassem. Naakede dehtie barkoetjoehpestimmeste joe vaalteme senijoreøørnegen tjïrrh. Åasalissiehtimmie beapmojde kantinesne aalka 01.10.2010. Jis vaenebh almetjh beapmoeh kantinesne åestieh gosse dovresåbpoe sjædta, dle råajvarimmie sæjhta unnebe effektem utnedh goh aerviedamme. Giehpiedamme leasing-maaksoeh kopijemaasjinide Orre leasing-sjïehtedimmieh kopijemaasjininie Fylhken Gåetesne maehtieh daan beajjetje kopijedaltesen mietie leasing-maaksojde giehpiedidh 0,3 mill. kråvnajgujmie. Ij daate naan illedahkh åadtjoeh dan gïehteldæmman kopijemaasjinijste Fylhken Gåetesne. Elektrovneles fylhkenraerie jïh fylhkendigkie Sjïehtesjimmie elektrovneles fylhkenraereste jïh fylhkendigkeste sæjhta uvtemes byjreseligke illedahkh åadtjodh. Dïhte jïjtjehke sjïehtesjimmie sæjhta devverde dovres sjïdtedh, guktie aervede dïhte spååreme 50.000 kråvnah sjædta, fïerhten jaepien. Virtualiseringe serverijstie Jaepien 2010 dle IT-funksjovne aalkeme aktem orre vøørhkemeøørnegem skåårvedh (virtualiseringe serverijstie) fylhken gåetesne. Giehpede dam straejmiedaerpiesvoetem 0,2 mill. kråvnajgujmie fïerhten jaepien gosse abpe prosjekte gaervies. Råajvarimmie aaj aktem byjresebieliem åtna. Budsjedtem giehpiedidh juktie konsulentedïenesjh åestedh</p>
<p>Goh akte råajvarimmie juktie dam nænnoestamme ånnanimmiem dåastodh budsjedtemieresne, raereste budsjedtem giehpiedidh juktie konsulentedïenesjh åestedh, 0,3 mill. kråvnajgujmie. Barkijh-vierhtieh Jaepiej 2009 jïh 2010 dle dah maaksoeh barkijeråajvarimmide sagki stuerebe orreme, goh dennie voestes budsjedtesne daej jaepiej. Jaepien 2011 dle reeremegoevtese ulmine åtna råajvarimmide giehpiedidh, juktie budsjedtemierien sisnjelen båata. FR aamhtesisnie 10/130 Justering av seniortiltak i Nord-Trøøndelag fylkeskommune (Staeriedimmie senijoreråajvarimmijste Noerhte-Trøøndelagen fylhkentjïeltesne) dle nænnoesti dah senijoreråajvarimmieh, mah leah dejtie bijjelen 62 jaepieh, dah edtjieh seamma daltesisne jåarhkedh goh daan biejjien. Sæjhta dannasinie råajvarimmide tjarki giehpiedidh, dejtie barkijidie mah leah nuerebe goh 62 jaepieh. Råajvarimmieh mejtie salkehte gosse åårganisasjovnevuartasjimmiem tjïrrehteminie Jarkelamme øørnedimmie IT-dïenesjijstie Daan beajjetje øørnedimmie IT-dïenesjistie lea geerve guarkedh, jïh nov gujht aaj nåake stillemeraastigujmie. IT-åvtehke dam bijjemes diedtem åtna IT-suerkien åvteste, bene jeanatjommes dejstie IT-vierhtijste (medtie 73 % dehtie tjåenghkies IT-vierhteste) lea øørnedamme dan aktegs darjoeåvtehken nuelesne (rektovre). Daate haestemh sjugniedieh juktie dejtie IT-vierhtide nuhtedh fylhkentjïeltesne, ihke voenges krøøhkemh daamtaj prijoritetem åadtjoeh, sijjeste mij lea fylhkentjïelten vijsiesommes vierhtieåtnoe, ellieslaakan. Seamma aejkien stoerre jarkelimmieh orreme dïenesjefaalenassesne, jïh jienebh barkoeh sertesuvvieh voernges funksjovnide. Akte orre øørnedimmie IT-dïenesjistie sæjhta vielie laavenjostoem skreejredh jïh buerebe <span type="quote">”galkoe”</span> goevtesi gaskemsh, jïh akte radtjoestimmie årrodh NTF</p>
<p>T’sne ellieslaakan.</p>
<p>Giehpiedimmie barkojne Juktie aktem giehpiedimmiem jaksedh sektovremieresne 2,5 mill.kråvnine, tjuara barkojde øørnedidh vielie radtjoesåbpoe, jïh barkijelåhkoem sektovresne giehpiedidh. Daate giehpiedimmie sjædta gosse almetjh barkoem orrije iemielaakan. 2011 sektovre sæjhta aktem maaksoegiehpiedimmiem åadtjodh 0.2 mill.kråvnine, barkoegiehpiedimmiej gaavhtan. 2012 raejeste daate giehpiedimmie sæjhta læssanidh medtie 1. mill. kråvnide. Sæjhta akti veajkoej vuarjasjidh mejtie edtja sæjjasadtje barkijem seehtedh gosse naaken permisjovnem vaalta. Vielie bueriedimie jïh radtjoestimmie Tjïrrehtimmie åårganisasjovneste sæjhta jienebh radtjoestimmie- jïh bueriedimmiesuerkieh vuesiehtidh, joekoen akten gaajh buerebe nuhtemen tjïrrh mijjen daatasystemijste, jïh orrestehteme akten orre versjovnese dehtie aamhtese- jïh våarhkoesystemeste, bene aaj jarkelamme øørnedimmien tjïrrh, jïh radtjoesåbpoe joekedimmie dejstie barkojste reeremegoevtesisnie jïh aaj konsernesne. Åårganisasjovnetjïrrehtimmie edtja nuepieh vuesiehtidh mejtie maahta dallatjinie sjïehtesjidh, bene aaj råajvarimmieh mejtie maahta guhkiem sjïehtesjidh. <em type="bold">1.2.3 Dïenesjh jïh Dïenesjedorjemasse </em>Jaepiej 2009 jïh 2010 reeknemasse jïh budsjedte naemhtie: </p>
<p>Politihkeles stuvreme jïh stavra Raereste 10,4 mill. kråvnah dåarjodh fylhkenraaran 2011. Baaltele baalhka- jïh gïehteldimmiemaaksoeh raerielihtsegidie, daate aaj fylhkenraerien disposisjovnepåastem feerhmie, jïh vierhtieh gaskenasjovnalebarkose. Reeremen åvtehke Daesnie reeremeåvtehkem budsjedterede jïh ektiemaaksoeh reeremeåvtehken åvtehketjïertese. Baalhkah dejtie jeatjah lihtsegidie reeremeåvtehken åvtehketjïerteste budsjedterede fïereguhtene sektovrasse, inkl. skovhte, beapmoe, kuvsje j.v.</p>
<p>Bïevnesh Bïevnesedarjoe diedtem åtna sisnjelds jïh byjngetje bieljelimmien åvteste, doekemebarkoe jïh profileringe. Dan ulmie lea fylhkendigkien ulmieh, darjomh jïh råållem vååjnehtidh. Budsjedtesne 2011 aktem guhkiedimmem sjïehteladta daan beajjetje darjomedaltesistie.</p>
<p>Reeremegoevtese Reeremegoevtese akte staabe/dåarjoefunksjovne mij dovne darjojde raereste, jïh aktem bijjemes (konserne)diedtem gorrede sijjen faagesuerkiej åvteste. <em type="bold">1.2.3.1 </em></p>
<p><em type="bold">Lïhkebe såemies dïenesjesuerkiej bïjre </em></p>
<p>Stuvreme / barkoevedtijepolitihke Fylhkentjïelten barkoevedtijepolitihken ulmieh leah dåårrehtidh, gorredidh jïh evtiedidh barkijh juktie fylhkentjelten ulmieh jaksedh. Fylhkentjïelte edtja barkijidie sjïehteladtedh, gaajhkine boelhkine jieliedisnie. Akte ferriedihks senijorepolitihke lea vihkeles dovne darjoen ulmide jaksedh, jïh dam aktegs barkijem gorredidh. 2007 dle fylhkenraerie sisvegem nænnoesti fylhkentjïelten senijorpolitihkesne, gusnie gaajhkesh bijjelen 62 jaepieh aktem orre reaktam åadtjoejin 2008 raejeste. Råajvarimmiem vuarjasji tjaktjen 2009/daelvien 2010 jïh sjæjsjalin dam guhkiedidh seamma daltesisnie. Sæjhta orre vuarjasjimmiem darjodh daelvien 2011.</p>
<p>NTFT vuajna lea daerpies aktem gaahpoeh jïh eensi govlesadtemem utnedh barkiji åårganisasjovnigujmie. Dannasinie orre gaavnedimmiesijjieh evtiedamme, jïh åårganisasjovnh aareh bøøresuvvieh juktie budsjedtem jïh ekonomijestrategijem digkiedidh. Dah aaj bøøresuvvieh meatan årrodh gosse edtja orre bihkedassh jïh njoelkedassh evtiedidh.</p>
<p>Dïenesjesuerkieh</p>
<p>Reeremegoevtese vïjhte vihkeles funksjovnesuerkieh feerhmie. Ekonomije, Baalhka jïh barkijh, IT, Våarhkoe jïh Åesteme. Lissine Politihkeles tjaelijesijjie jïh funksjovnesuerkie Sisnjelds darjoe Fylhken gåetesne.</p>
<p>Dah vihkeles funksjovnesuerkieh jïjnjh dåarjoefunksjovnh gorredieh mah leah eevre vihkeles ihke fylhkentjïelten politihkeles stuvremesysteme jïh dan jïjnjh aktegsdarjoeh maehtieh goh akte tjåenghkies jïh radtjoes åårganisasjovne årrodh. Lissine funksjovnide juhtedh, dle goevtese aaj sjyøhtehke jïh stinkes bïevnesh buakta dejnie ovmessie suerkine, jïh håksa dah darjoeh hijven barkoevuekieh, bihkedimmieh jïh dåarjoem åadtjoeh. Fokuse dej minngebi jaepiej sæjhta kvaltitetelutnjeme jïh maahtoelutnjeme årrodh.</p>
<p>Reeremegoevtesen ekonomijestuvreme jïh reeknemasse stuvremebïevnesh fylhkendægkan jïh fylhkenraaran vadta, juktie dah buektiehtieh hijven ekonomijestuvremem tjïrrehtidh, jïh fylhkentjïelten iedtjh gorredidh.</p>
<p><em type="bold">Kostrataallh </em><em type="bold">1.2.4 Klijma- jïh energijeråajvarimmieh </em>Åestemefunksjovne viehkehte guktie fylhkentjïelten åestemh leah byjresevietseles, jïh kvalitete lea etihkeles, faageles jïh ekonomeles. Akte vihkeles barkoesuerkie lea byjrese jïh byjresevietseles åestemh. Edtja aktem voerkesvoetem sjïehtesjidh byjresen jïh dearjoen bïjre, joekoen giehpiedæmman CO2-luejhtiemistie ektiedamme. Jaepien 2010 dle gaajhkh tjoevkese-armatuvrh Fylhken Gåetesne molseme. Tjoevkese aaj stuvresåvva viehkine dïrregh mah demtieh gosse almetjh tjiehtjielisnie. Lissine dle konverterh åtna tjaetsieguedtien baahkese Fylhken Gåetesne. Fylhkenraerie nænnoesti FR aamhtesisnie 10/34 NTE’n dam golmenjaepien prosjektem <span type="quote">”Klar for el-bil? Åssjaldahke lij aktem el.bijlem ”lease”</span>-dh. Dïhte tjaaledh faalenasse lea bieljelamme laavenjostosne såemies jeatjah tjïeltigujmie Noerhte-Trøøndelagesne. Dan sjïekenisnie sæjhta gøøkte orre tjøødtjehtsijjieh darjodh Fylhken Gåetien lïhke, gusnie maahta el.bijlh ladadidh. Smøølhkeme paepieristie, medtie 4 tonn fïerhten jaepien, maam aarebi bijline vøøji Heimdalen gåajkoe juktie paehpieridie båeltedh, dam barkoejarnge Stientjen tjïeltesne daelie øørnede, ihke dah sertifiseringem åådtjeme Retura’ste dejtie byøgkeles tjaatsegijstie smøølhkedh. <em type="bold">1.2.5 Skåårvemh </em><em type="bold">Bueriedimmie aamhtesegietedimmiesystemeste Public </em>6 fylhkentjïelth, aaj Noerhte-Trøøndelage, leah aktene byjjes laavenjostosne (FOTlaavenjostoe) krievemh dorjeme akten fylhkentjïelten versjovnese dehtie aamhtese- jïh våarhkoesystemeste 360. Deallahtæjja, Software Innovation, aktem vuekiem evtiedamme maam dah laavenjostoje fylhkentjïelth nænnostamme daan gålkoen. Aktem prosjektem tseegkeme Noerhte-Trøøndelagen fylhkentjïeltesne, mij edtja dam vuekiem tjïrrehtidh mijjen luvnie. Ekonomijesoejkesjisnie 2010-2013 dle 2.mill kråvnah dan prosjektese lyjkeme. 0,5 mill.kråvnah leah dåårjeme 2010, bene raereste lahpehtassem, 1,5 mill dåarjodh 2011. </p>
<p>Bueriedimmie sæjhta årrodh 2011, jïh ulmieh lea g.j.:</p>
<p>Ellieselektrovneles våarhkojne nïerhkedh</p>
<p>Dorjemassem jïh våarhkoem aelhkebe darjodh dejstie tjaatsegijstie mah skuvlereerijen systeminie dorjesuvvieh</p>
<p>Dam aktivyøki barkoem aelhkebe darjodh, vuesiehtimmien gaavhtan budsjedtebarkosne gosse aamhtese- jïh våarhkoesystemem vielie eadtjohkelaakan nåhtede <em type="bold">1.3 Øøhpehtimmie </em>1.3.1 Sektovren gïehteldimmiemierie <em type="bold">Raereste aktem netto gïehteldimmiemieriem, 917,5 mill. kråvnine sektovrasse jaepien 2011. Daate akte nominelle lissiehtahke 47,6 mill. kråvnine, viertiestamme voestes budsjedtine jaepien 2010. Teknihkeles jarkelimmieh leah akte netto lissiehtahke 21 mill. kråvnine. Læjkoe disposisjovnefoentide Byjjenimmiekommisjovnese jïh prosjektese </em><em type="bold">’Flere gjennom’ lea 22,8 mill. kråvnah. Dannasinie dïhte ekonomeles </em><em type="bold">våarome dïenesjedorjemassese læssene daan bielelen, 3,8 mill. kråvnajgujmie viertiestamme jaepine 2010. </em>Raereste 52.2 mill. kråvnah læjkodh jïjtse foentese juktie Byjjenimmiekommisjovnen barkoem jïh prosjektem ’Flere gjennom’ dåarjoehtidh. Joekedimmie naemhtie: 22.8 mill. kråvnah 2011, 15,8 mill. kråvnah 2012 jïh 6,8 mill. kråvnah dej jaepiej 2013 jïh 2014. 3 mill. kråvnah daestie edtja vaeltedh Jåarhkeøøhpehtimmien goevtesen miereste jïh Eeken miereste. Staatebudsjedten sjïekenisnie dle mierie læssanamme 2,4 mill. kråvnajgujmie læssanamme learohkelåhkoen gaavhtan, staateles jïh private skuvline. Vijrebe lea mierie læssanamme 4,1 mill. kråvnajgujmie 2011, øøhpehtæmman sosijalemedisijnen institusjovnine. Mierie aaj læssanamme 0,3 mill. kråvnajgujmie juktie læssanamme maaksoeh gåetieluhpien åvteste maeksedh Ytre Namdal jåarhkeskuvlesne. <em type="bold">1.3.1.1 Gïehteldimmiemierie 2011-14 </em></p>
<p>Goere juhtije åasadaltesem vuesehte, 2011-kråvnine jaepeste 2011. Ekonomijesoejkesjisne 2010-2013 dle sektovrem nænnoesti 15 mill.kråvnajgujmie 2010, 10,3 mill. kråvnah 2011 jïh 6,7 mill. kråvnah 2012 jïh 2013. Dejtie åajvahkommes nåhtede dan prosjektese ’Flere gjennom’, sjiereøøhpehtæmman jïh nænnoestæmman PP-dïenesjistie. Daaletje ekonomijesoejkesjisnie aaj akte giehpiedimmie 6 mill. kråvnine, radtjoestimmiekrievemi gaavhtan skuvlebigkemen jïh energijeekonomiseringen bïjre.</p>
<p>Juktie faageskuvle jïjtse sektovrinie sjïdteme, dle 18,2 mill. kråvnah sertiestamme 2. sektovristie 4. sektovrasse Faageskuvle. Baalhka- jïh åasabijjiedimmie 2010 raejeste 2011 raajan lea +26,2 mill. kråvnah, jïh uhtjiedimmieh +8,1 mill. kråvnah. Juktie pensjovne læssanamme dle sektovre 17,3 mill. kråvnah vielie åådtjeme. Daelie abpe sisnjelds gåetieleejjeme Fylhken Gåetesne 13. diedten nualan beaja, Reereme (Administrasjon), guktie Jåarhkeøøhpehtimmien goevtese (Avdeling videregående opplæring) geahpanamme 1,7 mill. kråvnajgujmie. <em type="bold">1.3.1.2 Kostrataallh </em></p>
<p>Goere vuelielisnie såemies rïektesh vuesehte mah leah mijjen jåarhkeøøhpehtimmien bïjre:</p>
<p><em type="italic">Ekonomeles lissiemaaksoen bïjre gosse jåarhkeøøhpehtimmiem jåhta </em>Noerhte-Trøøndelage lea gellie jaepieh jollebe laanten gaskemedteste orreme, gosse lea maaksoen bïjre jåarhkeøøhpehtimmesne fïerhten learohken åvteste. Daate dannasinie mijjieh jienebh learohkh utnebe 16-18 jaepiej gaskem mah leah jåarhkeøøhpehtimmesne. Seamma aejkien aaj jienebh utnebe mah barkoefaageles øøhpehtimmieprogammine vaedtsieh, viertiestamme studijeryøjrien øøhpehtimmieprogrammine. Barkoefaageles øøhpehtimmieprogramme lea mahte guektiengierth dan dovres goh studijeryøjrien øøhpehtimmieprogrammh. </p>
<p><em type="italic">Våaromen bïjre </em>Noerhte-Trøøndelage lea gellie jaepieh aktem stuerebe låhkoem åtneme dejstie mah leah 16-18 jaepiej gaskem jåarhkeøøhpehtimmesne. Jaepien 2009 daate lij 1,3 prosentepoengh vielie laanten gaskemedteste. Lissine Noerhte-Trøøndelage jienebh learohkh åtneme mah øøhpehtimmiem vaalteme barkoefaageles øøhpehtimmieprogrammine, gosse studijeryøjrien øøhpehtimmieprogrammine vierteste. Daan skuvlejaepien vuejnebe daate ånnetji jarkeleminie, bene annje jienebh barkoefaageles øøhpehtimmieprogrammine. <em type="bold">1.3.2 Ulmieh, prijoriteth jïh haestemh </em><em type="bold">1.3.2.1 Ulmieh </em>Noerhte-Trøøndelagen fylhkentjïelte stoerre syjhtedassh åtna øøhpehtimmiesektovren åvteste. Mijjen illedahkh vuesehte mijjieh hijvenlaakan dejnie barkeminie, bene annje tjoerebe syøjkedidh juktie dejtie vihkeles ulmide jaksedh. </p>
<p>Edtja jåarhkeøøhpehtimmiem Norhte-Trøøndelagesne naemhtie vuejnedh goh gaajhkesh mah leah øøhpehtimmesne maehtieh lïerehtimmieprosessem tsevtsedh, jïh nuepieh utnedh sijjen maehtelesvoeth jïh talenth evtiedidh aktene jearsoes jïh sjugniedihks lïerehtimmieektievoetesne. Dïhte mij edtja betnesne årrodh lïerehtimmesne lea mubpiealmetjem jïh altese gellielaaketjem krøøhkedh. Persovneles sjïdtedimmie, maahtoe, jieleme- jïh siebriedahkeevtiedimmie lea dïhte guhkies ulmie.</p>
<p>Øøhpehtimmiesektovren stuvremevåarome uvtemes øøhpehtimmielaakine gaavnebe. Vihkeles stuvremetjaatsegh NTFT’en sisnjelen leah fylhkenraerien våarome, fylhkensoejkesje/sektovresoejkesje øøhpehtimmie jïh evtiedimmieulmie nænnoestamme fylhkendigkeste.</p>
<p>Byjjenimmiekommisjovne Ekonomijesoejkesjeboelhken 2011-14 lea lyjkeme 52,2 mill. kråvnah foentese juktie råajvarimmieh tjïrrehtidh mænngan fylhkendigkie aamhtesem <em type="italic">dåarjoehtimmie Byjjenimmiekommisjovnen mænngan jïh prosjekte Flere gjennom </em>gietedamme. Fylhkenraerie Noerhte-Trøøndelagesne åehpiedehti dam åssjaldahkem juktie aktem Byjjenimmiekommisjovnem tseegkedh aktene preesseråårestallemisnie goevten 2010. Byjjenimmiekommisojvne daam mandatem åadtjoeji: </p>
<p><em type="italic">Byjjenimmiekommisjovne edtja tjielkestidh jïh buerkiestidh dejtie vihkielommes haestemidie byjjenimmien åvteste Noerhte-Trøøndelagesne, viehkiehtidh byøgkeles digkiedimmine jïh råajvarimmieh raeriestidh. </em></p>
<p>Byjjenimmiekommisjovne daejtie ulmide buerkiesti.</p>
<p><em type="italic">Byjjenimmien sjïekenisnie dle uvtemes dejtie haestemidie ussjede mah leah dan 13-jaepien øøhpehtimmieboelhkese ektiedamme, jïh guktie healsoe jïh kultuvre tsevtsieh jïh maehtieh øøhpehtimmien tsiehkieh jïh illedahkh tsevtsedh. </em></p>
<p>Maahta prosessem Byjjenimmikommisjovnesne naemhtie vuesiehtidh:</p>
<p>Byjjenimmiekommisjovne sæjhta aktem vielie åeliedihks laavenjostoem utnedh abpe byjjenimmieboelhken, jïh aktem byjjenimmie- jïh øøhpehtimmieprogrammem tseegkedh, jïh sæjhta Noerhte-Trøøndelagen skuvleaajhterh jååhkesjieh jïh leah siemes kommisjovnen juvnehtimmine. Kommisjovne aktem programmem juvnehte mij joekoen voerkelimmiem åtna daase: 1. Akte lïerehtimmiebyjrese gusnie gaajhkesh tjaakanieh, jïh gusnie syjhtedassh jïh vuartoeh 2. Strategeles jïh åeliedihks råajvarimmieh juktie maanaj jïh noeri vihkielommes maehtelesvoeth nænnoestidh Noerhte-Trøøndelagesne 3. Maanaj jïh noeri healsoe, joekoen heerreden råajvarimmie, fysihken eeleme jïh nænnoestimmie healsoedïenesjistie 4. Abpe byjjenimmieboelhkem Noerhte-Trøøndelagesne iktedidh, guktie maahta råajvarimmide sjïehtesjidh dan tijjen gosse støøremes aevhkiem utnieh. Vuesehte aaj jïjtse aamhtesasse Fylhkendigkesne, <em type="italic">dåarjoehtimmie Byjjenimmiekommisjovnen </em>mænngan <em type="italic">jïh prosjekte Flere gjennom. </em></p>
<p>Øøhpehtimmiesektovren evtiedimmieulmie 2010 - 2011 Dah illedahkh kvalitetebïevnesistie darjojde bievnieh, jïh badth aaj reereles jïh politihkeles daltesasse, darjoej ståvroej jïh haestemi bïjre. Naemhtie akte hijven våarome sjædta evtiedæmman, orrestehtemasse jïh bueriedæmman, fylhkendigkien nænnoestimmien mietie, ihke tjuara tjirkedh daajroe kvalitetegoerehtimmijste eadtjohkelaakan åtnasuvvieh skuvli evtiedimmiebarkosne. Ulmie lea dah kvalitetevuarjasjimmieh edtjieh dïrreginie årrodh reaktoe kvalitetem sjugniedidh, jïh dejtie suerkide bueriedidh mah haestemh utnieh skuvline, ihke veanhta edtja øørnegen mietie jïh ahkedlaakan bueriedidh dejtie iktegisth viesjehtommes svaalhtesidie. Kvalitetebïevnese sæjhta dannasinie vihkeles stuvremebïevnesh vedtedh, jïh våaromem vedtedh evtiedimmieulmieh moenedh øøhpehtimmiesektovrese båetijen boelhken.</p>
<p>Jaepiej 2010 – 2011 daah evtiedimmieulmieh øøhpehtimmiesektovrese Fylhkendigkesne nænnoestamme: 1. Edtja learohkh, lïerehtæjjah jïh learoekandidat lissiehtidh mah jåarhkeskuvlem illieh, jïh gaatoem jïh orrijimmiem giehpiedidh. Daate aaj sæjhta jiehtedh hiejhtemem giehpiedidh learoesjïehtedimmijste. 2. Learohkh, learoekandidath jïh lïerehtæjjah edtjieh faageles buerebe sjïdtedh boelhken. Daate sæjhta jiehtedh standpunkten, eksamenen jïh faage- jïh faage- jïh svennepryøvenassen karakterh edtjieh buerebe sjïdtedh. 3. Noerhte-Trøøndelagen lohkehtæjjah edtjieh tjielke pedagogeles åvtehkinie årrodh klaassen tjiehtjielisnie. Daate sæjhta jiehtedh tjåenghkies njoelkedassh utnedh, stujmiem jïh båasarimmiem giehpiedidh, aktem tjielkebe struktuvrem tseegkedh skuvlebiejjien jïh vuartoeh sinsitnine tjielkestidh. 4. Jåarhkeøøhpehtimmie Noerhte-Trøøndelagesne edtjieh aktem tjielke kultuvrem utnedh guktie bïevnesh bååstede vedtedh. Dïhte sæjhta jiehtedh edtja joekoen bïevnesh bååstede vedtedh gaajhkine suerkine åårganisasjovnesne, bene sjierelaakan fokusem utnedh laavenjostose soejkesjimmien bïjre, vuarjasjæmman jïh bïevnesidie lohkehtæjjan jïh learohken gaskemsh, jïh aaj bihkedæjjan jïh learoekandiaten/lïerehtæjjan gaskemsh. 5. Learoesïelth edtjieh væjkele årrodh kvalitetem øøhpehtimmesne tjirkedh jïjtse sïeltesne. Dïhte sæjhta jiehtedh fylhlkentjïelte edtja bihkedimmine jïh maahtoelutnjeminie viehkiehtidh. 6. Learohkh Noerhte-Trøøndelagesne edtjieh aktem skuvlebiejjiem utnedh gusnie irhkeme ij gååvnesh. Dïhte sæjhta jiehtedh fylhkentjïelte edtja barkoem irhkemen vøøste lissiehtidh jïh aaj irhkemen vøøste ovmessie sijjine gaskeviermesne. <em type="bold">1.3.2.2 Prijoriteth </em>Lohkehtimmie sosijale-medisijnen institusjovnine Gosse Øøhpehtimmielaakem jarkeli jaepien 2009, dle fylhkentjïelte diedtem åadtjoeji maanaj jïh noeri øøhpehtimmien åvteste maanavaarjelimmieinstitusjovnine. Daate dovne øøpehtimmie maadthskuvlesne jïh jåarhkeskuvlesne. Seamma aejkien lea laake naemhtie, Fylhkenålma dïhte mij dam aktegs institusjovnem jååhkesje, jïh man gellie sijjieh fïere guhte institusjovne edtja utnedh. Gosse akte kliente aktem dagkeres faalenassem åådtjeme, dle fylhkentjïelte laaken tjïrrh, diedtem åtna øøhpehtimmiefaalenassem vedtedh. Dah ovmessie institusjovnh klienth dååste abpe jaepien. Sjiereøøhpehtimmie Dah ohtsijetaallh jåarhkeøøhpehtæmman jaepien 2010-2011 vuesehte daelie jienebh learohkh mah sjiereøøhpehtimmiem daarpesjieh. Seamma aejkien learohki dåeriesmoerh stuerebe sjïdtieh. Akte dejstie fåantojste lea dannasinie unnebelåhkoelearohkh jåarhkeøøhpehtimmesne Noerhte-Trøøndelagesne lissehteminie, jïh jis dah edtjieh nuepiem utnedh jåarhkeøøhpehtimmiem tjïrrehtidh dah tjuerieh sjiereøøhpehtimmiem utnedh. Dalketjh Gellie jaepieh beetnehvierhtieh daarpesjamme juktie dalketjh målsodh jïh orrestehtedh, joekoen stuerebe dalketjh barkoefaageles øøhpehtimmieprogrammine, bene aaj stoerre skåårvemidie sjiere øøhpehtimmieprogrammine. Maahtoelutnjemen tjïrrh dle øøhpehtimmieprogrammh tjåanghkan bïejeme, jïh dannasinie badth iktegisth daerpies lissiedalketjigujmie. Dah skuvlh aaj stillemem åådtjeme Barkoevaaksjomistie barkoebyjresen bïjre, gusnie tjuara jearsoesvoeteråajvarimmieh utnedh dejtie øøhpehtimmiedalketjidie mah leah båeries jïh napkeme dåvvomesijjine, juktie daan beajjetje jearsoesvoetekrievemh jeakadidh. Daejnie bigkemeprosjektine skuvline aaj daerpies sjïdteme orre dalketjh åestedh, dannasinie gaavnoes dalketjh napkeme, Barkoevaaksjome eah leah dejtie jååhkesjamme, jallh dah eah dejnie orre tjiehtjielinie tjaakenh. Aaj akte daerpiesvoete ektiedamme laboratovride realfaage-tjiehtjielisnie, jïh AV-dalketjh auditovrijinie mah leah geerve maeksedh darjoej gaavnoes mieriej sisnjeli. Byjjenimmiekommisjovne / Flere gjennom Fylhkendigkien nænnoestimmie mænngan Byjjenimmiekommisjovnen konklusjovnh gietedamme, jïh prosjekte <em type="italic">Flere Gjennom </em>sïjhtieh våaroemisnie årrodh dejtie råajvarimmide 2011. Dennie reektehtsistie <em type="italic">Flere gjennom </em>råajvarimmide veesmie njieljie åejviesuerkine: viehkielommes maehtelesvoeth kvaltitetem tjirkedh gosse daltesistie daltesasse øøhpehtimmesne serteste faage-jïh barkoeøøhpehtimmiem skuvline jïh sïeltine nænnostidh nænnoesåbpoe lïerehtimmiebyjrese jïh psykisk healsoe </p>
<p>Vihkielommes maehtelesvoeth Dotkeme aktem tjielke ektiedimmiem vuesehte vihkielommes maehtelesvoeti gaskem jïh tjïrrehtimmie jåarhkeøøhpehtimmeste. Dah illedahkh maadthskuvleste leah gaajh vihkeles, jïh jåarhkeskuvlh tjuerieh aktem tjarki fokusem utnedh dejtie vihkielommes maehtelesvoetide øøhpehtimmesne, dejtie learoehkidie vuelege illedahkigujmie maadthskuvleste. Sertiestimmieh, raeriestimmie/evtiedimmie Karrierejarngeste Karrierebihkedimmie lea prijoriteradamme råajvarimmie gaajhkine noerhtelaantine juktie jåarhkeøøhpehtimmiem buerebelaakan tjïrrehtidh. (Markussen: <span type="quote" xml:lang="nob">”Frafall i utdanningen for 6-20 åringer i Norden”</span> 2010). Dïhte åssjaldahke lea jis dah noerh buerebe raerieh jïh bihkedimmiem åadtjoeh veeljemen bïjre – jïh sertiestimmietsiehkine, dah edtjieh buektiehtidh reaktoe veeljedh jïh buerebe veeljemh vaeltedh, jïh dïhte sæjhta gaatoem giehpiedidh jïh maahtoejaksemem bueriedidh. Hijven gaskesadteme jïh hijven laavenjostoe øøhpehtimmiedaltesi gaskem lea daerpies jis edtja læhkasidh.</p>
<p>Voerhtjen 2009 dle fylhkendigkie aktem aamhtesem nænnoesti akten ellies strategijen bïjre juktie karrierem bihkedidh aktene jieledeguhkies perspektijvesne. Daesnie nænnoesti iktedimmiem karrierebihkedimmiebarkoste bueriedidh, g.j aktem maallem evtiedidh karrierebihkedæmman maadthøøhpehtimmesne jïh aktem karrierejarngem fylhkesne tseegkedh. Akte dejstie åssjelijstie ihke karrierejarngem tseegkedh lea jarnge edtja maahtoebaanghkine sjïdtedh jeatjabidie mah karrierebihkedimmine berkieh. Karrierejarnge edtja faageles viehkiem jeatjabidie faalehtidh, jïh viehkiehtidh dååjrehtimmieh juekedh ovmessie aktøøri jïh instansi gaskem, karrierebihkedimmiesuerkien sisnjelen.</p>
<p>Byjjenimmiekommisjovne jeahta noerh Noerhte-Trøøndelagesne edtjieh aktem byjjenimmiem åadtjodh mij skreejrehte øøhpehtimmiem vaeltedh jïh meatan årrodh siebriedahkesne. Akte vihkeles viehkiedïrrege daennie barkosne lea faalenasse karrierebihkedimmiedïenesji bïjre aktene jieledeguhkies perspektijvesne.</p>
<p>Faageøøhpehtimmem sïeltine nænnoestidh Edtja faageøøhpehtimmiem nænnoestidh. Lissine learoeprosessem maadthskuvlesne jïh jåarhkeskuvlesne bueriedidh, jïh buerebe prosessh sertiestimmine, sæjhta daerpies årrodh barkoem nænnoestidh daej suerkiej sisnjeli:</p>
<p>Skraejriedåarjoe dejtie sïeltide mah lïerehtæjjah jïh learoekandidath dåastoeh, mejtie lea geerve sijjiem gaavnedh</p>
<p>Akte fylhkentjïelten åesie juktie øøhpehtimmiem gorredidh learoehkijstie jïh learoekandiatijste sjiere daerpiesvoetigujmie</p>
<p>Akte buerebe iktedimmie juktie maadthmaahtoem jïh learoekandidateøørnegem nænnoestidh</p>
<p>Bueriedamme stuvremebïevnesh Vihtiestimmie jïh daatah illedahki bïjre leah vihkeles darjoen evtiedimmien gaavhtan, dåarjoehtimmie darjojste skuvlevaaksjomi tjïrrh, jïh reekteme fylhkendægkan aktene fïerhten jaepien kvalitetebïevnesisnie. Joekoen lea vihkeles sjyøhtehke, staeries jïh orrestamme daatah illedahki bïjre illedahkesuerkiej sisnjeli (utnijeilledahkh, barkijeilledahkh jïh tjoevtenjeilledahkh). Dah haestemh daan biejjien lea joekehts systemh, juktie illedahkh vïhtesjadtedh jïh åehpiedehtedh, jïh aaj dah daatah leah muevies jïh/jallh fer båeries. Akte bueriedimmie illedahkesystemijste sæjhta darjodh guktie nuepie sjædta staeries jïh orrestamme illedahkedaatah veedtjedh. Daate sæjhta aktem hijven guvviem vedtedh dehtie tsiehkeste <span type="quote">”daesnie jïh daelie”</span>, jïh aktem hijven våaromem sjugniedidh juktie evtiedidh jïh stuvredh gaajhkine daltesinie, dovne darjoe, sektovre jïh politihkeles. Pedagogeles funksjovnelle skuvlegåetieh Boelhken 2011-13 prijoriterede barkoem il ehtidh dennie skåårvemeprogrammesne <span type="quote" xml:lang="nob">”Skoler for fremtiden”</span>, nænnoestamme 2006. Prosjektesne edtja pedagogeles funksjovnelle skuvlegåetieh tseegkedh akten vijries lissiebigkeme- jïh jarkelimmieprosjekten tjïrrh, gaajhkine 11 jåarhkeskuvline.</p>
<p>Orre tijjen skuvle Daelie aalkeme aktem maallem evtiedidh jïh pryøvedh mij edtja maahtoem evtiedidh, fïerhten-jaepien raerieh gietedidh, jïh sijjiem tseegkedh aktivyøki barkoen gaavhtan, pedagogihken jïh skuvlegåetiej sisnjeli. Dïhte barkoe sæjhta voestes-iereste vaasedh 2011-2011, dejnie øørnedimmine NTS Arena tjaktjen 2011, goh akte annjebodts ulmie. Prosjekten aajhtere lea fylhken øøhpehtimmieåvtehke, jïh prosjektestuvreme jïh gïehteldimmie sæjhta Eekegoevtesisnie (Eiendomsavdelingen) årrodh. Barkoem buerkiestamme dan stoerre skuvlebigkemen reektehtsisnie tsiehkien bïjre – Skoler for framtida, maam Fylhkendigkie bøøkti ruffien 2010. Ulmie:</p>
<p>Maahtoem evtiedidh, lissiehtidh jïh geerjehtidh gaskem lïerehtimmiem, skuvlegåetiem jïh siebriedahkem jïjtse darjosne, jïh dennie jeatjah åårganisasjovnesne</p>
<p>Nuepieh jïh åssjaldahkh buerkiestidh ektiedamme orre skuvlegåetide/jarkelimmide dejstie jåarhkeskuvlijste jaepien 2025 raajan</p>
<p>Forumem tseegkedh juktie ahkedh politihkeles jïh pedagogeles ulmieh, jïh skuvlen fysihke haamoem iktedidh</p>
<p>Råajvarimmie:</p>
<p>Aktem fïerhtenjaepien råårestallemem tseegkeh: Orre tijjen skuvle Arena</p>
<p>Ussjede NTS Arena’m voestes aejkien øørnedidh tjaktjen 2011. Tjåanghkoen vuekie sæjhta interaktijve råårestalleminie årrodh, gusnie håalemh, govlesadtemh jïh eadtjohke aktivyøki barkoeh. Sæjhta dejtie åssjaldahkide jïh raeride mah daennie forumisnie båetieh, politihkeles daltesasse seedtedh, seamma aejkien sæjhta dejtie raeride bïejedh evtiedimmiesoejkesjidie jïjtse åårganisasjovnesne. Ussjede NTS Arena edtja akte bielie sjïdtedh aktede ellies jïh generatijve prosesseste. Dïhte maalle maam barkosne pryøvoe, sæjhta viehkine årrodh jïjtse åårganisasjovnem, jïh kvalitetem mijjen skuvlegåetine vijriesåbpoe evtiedidh. Lissine vuejnebe lea daerpies maahtoem evtiedidh jïjtse åårganisasjovnesne pedagogeles evtiedimmien bïjre, jïh arkitektovneles signalh daajroegåetiej bïjre. Daate, seamma aejkien goh siebriedahke jeatjah krievemigujmie båata øøhpehtimmieinstitusjovnide goh aarebi, seammalaakan goh energije jïh byjresekrievemh universelle haamoen bïjre stuerebe leavloem åadtjoeh goh aarebi, dorje guktie orrestimmie læssene. Byjjenimmiekommisjovne sæjhta premisse-deallahtæjjine årrodh dan prosjektese, dej siebriedahkeligke jïh pedagogeles raeriej åvteste, mejtie tjuara meatan vaeltedh gosse dam fyskihke lïerehtimmiesijjiem haamode. <em type="bold">1.3.2.3 Haestemh </em>Sosijal-medisijnen institusjovnh Jaepien 2008 dle mieriedimmieh sjïehtesji mah diedtem maadthskuvlen jïh jåarhkeøøhpehtimmien åvteste staateste fylhkentjïeltese sertin, dejtie learoehkidie institusjovnine, jïh aaj dåarjoen stoeredahkem staeriedi. Daelie vuajna jienebh noerhtetrøønderh sjïdteme maanavaarjelimmie-institusjovnine. Aaj jienebh sjïdteme dejstie learoehkijstie maanavaarjelimmieinstitusjovnine mah sjiereøøhpehtimmiem daarpesjieh, jïh dah aaj geervebe dåeriesmoerh utnieh. Dah institusjovnh learoehkidie ahkedh dåastoeh abpe jaepien, jïh aaj akte haesteme dovne daerpiesvoetem daejredh, jïh varki sjyøhtehke øøhpehtimmiem faalehtidh. Aaj akte haesteme reaktoe kapasitetem soejkesjidh daennie suerkesne ihke lea Fylhkenålma jïh ij fylhkentjïelte, mij muana man gellie learohkh healsoe- jïh maanavaarjelimmie-institusjovnh dåastoeh. Fylhkentjïelte aktem stoerre haestemem åtna dannasinie dah eah faamoem utnieh kapasiteten bïjre moenedh. Healsoeinstitusjovnh aaj seamma øørnegen nualan bïejeme 2010 raejeste. Sjiereøøhpehtimmie Kostrataallh nænnoste gellie jaepieh dle Noerhte-Trøøndelage vaenebe vierhtieh sjiereøøhpehtæmman nåhtadamme goh dah jeanatjommes jeatjah fylhkh laantesne, medtie 4000 kr vaenebe fïerhten learohken åvteste jaepien 2009, gosse gaajhki fylhkentjïeltigujmie vierteste, bielelen Oslo. Ulmie lea iktegisth orreme, learohkh mah aktem hijven sjïehtedamme øøhpehtimmiem åadtjoeh, dah edtjieh vaenebe sjiereøøhpehtimmiem daarpesjidh. Dannasinie eajhnadovveme ekonomeles dahkoesijjiem utnedh gaajhkide learoehkidie. Læjhkan dle jienebh learohkh buerebe sjïehteladtemem krievieh sjiereøøhpehtimmien tjïrrh. Lïerehtimmiebyjrese Læssanamme tjïrrehtimmie jïh faageles bueriedimmie bueriedamme lïerehtimmiebyjresh krievieh. Skuvlen haestemh leah daerpies maahtoeevtiedimmie, joekoen stuvremen jïh vuarjasjimmien sisjnjeli, radtjoes vuekieh juktie meatan årrodh jïh laavenjostoen gaavhtan, hijven øørnegh juktie illedahkide dåarjoehtidh, jïh aaj hijven fysihke jïh psykososijale barkoetsiehkieh. Skuvlh tjuerieh dam daerpies dahkoesijjiem utnedh jis edtja dam buektiehtidh, jïh maehtedh sijjen åejviebarkojde gorredidh. Faageøøhpehtimmie Dïhte neavroedåarjoe learoesïeltide lea jaepien 2010 viehkiehtamme guktie bijjelen 20 lïerehtæjjah buektiehtamme learoetijjem illedh, bielelen fïjnehtassem permitteringen gaavhtan. Lissine vierhtieh nåhtadamme juktie learoesijjieh reebledh. Jalhts dam dorjeme, dle læjhkan jïjnjh ohtsijh eah learoesijjiem åadtjoeh. Dïhte uvtemes dan åvteste ohtsijh eah sïjhth juhtedh, ij leah seamma jïjnjh ohtsijh goh gaavnoes learoesijjieh, jïh ohtsijh eah sïelti krievemh jeakedh, gaatoen jïh karakteri bïjre. 01.11 dle 381 ohtsijh 603 ohtsijijstie learoelatjkoem åådtjeme. Dejstie mah noerereaktam utnieh, dle 315 ohtsijh 471 ohtsijijstie sijjiem åådtjeme. Daan raajan latjkoem dorjeme jallh seamadamme latjkoem darjodh medtie 30 learoekandidatigujmie. Ij sïjhth dam ulmiem 50 latjkoejgujmie jaksedh, joekoen dannasinie Øøhpehtimmiedirektovraten fer smaave dåarjoemierieh gosse lea øøhpehtimmien bïjre lïerehtæjjide jïh learoekandidatide sjiere daerpiesvoetigujmie. </p>
<p>Faatoes vierhtieh daan suerkien sisnjelen darjoeh guktie jienebh dåeriesmoerh åadtjoeh barkoem åadtjodh. Boelhken 2011-14 edtja vierhtide nænnoestidh juktie jienebh edtjieh learoesijjiem åadtjodh. Karrierejarnge / karrierebihkedimmie Karrierejarngem evtiedidh lea akte golmenjaepien prosjekte mij orrije 2011. Daam maakseme staateles vierhtiejgujmie mejtie åådtje akten jaapan aejkien. Aervedeminie akte seammaleejns dåarjoe aaj båetijen jaepien vaadtasåvva, bene vaestiedassem dan bïjre ij vedtieh fearan gijren 2011. Jis staateles vierhtieh eah vadtasuvvieh 2011, dle sæjhta 1,5 mill. kråvnah daarpesjidh juktie prosjektem illehtidh. Faalenasse karrierebihkedimmien bïjre aktene jieledeguhkies perspektijvesne lea akte tsavtshvierhtie juktie jïjtse ulmieh jïh daerpiesvoeth jaksedh, øøhpehtimmiepolitihkeles ulmieh, barkoemaarkede-politihkeles ulmieh jïh sosijalepolitihkeles ulmieh. Karrierebihkedimmie jïh kvalifiseringe geerve almetjijstie/eejhtegijstie sïjhtieh hijven illedahkh vedtedh gosse noerh edtjieh veeljedh – jïh maadthøøhpehtimmiem tjïrrehtidh.</p>
<p>Noerhte-Trøøndelagen primære-tjïelth jïh Noerhte-Trøøndelagen fylhkentjïelte aktem intensjovnelatjkoem jååhkesjin gålkoen 2008 dan 13-jaepien lïerehtimmieboelhken bïjre, mij jijnjh sjyøhtehke laavenjostoesuerkide jïh laavenjasside tjuvtjede, juktie karrierebihkedimmiedïenesjidie bueriedidh. Vaajteles jïh daerpies intensjovnelatjkoem vihtiestidh jïh sjïehtesjidh juktie aktem vaajteles faageevtiedimmiem åadtjodh, jïh buerebe faalenassh utnijidie vedtedh. Daerpies tjåenghkies ulmieh darjodh karrierebihkedimmiebarkose maadthøøhpehtimmesne, maallem utnedh guktie edtja barkoem øørnedidh, råålletjielkestimmie, vuartasjidh jïh vijrebe evtiedidh dam øørnegem maahtoe- jïh kvaliteteevtiedæmman, - daan nuelesne faageevtiedimmiesijjieh vuartasjidh jïh vijrebe evtiedidh. Hijven karrierebihkedimmiedïenesjh sæjhta jiehtedh barkoe gelline suerkine, jïh gellie aktøørh meatan sjïdtieh. Karrierejarnge edtja viehkiehtidh faagesuerkiem ållesth gahtanidh, gusnie maahtoevierhtieh skreerjie, jïh tsavtshvierhtienuepieh vuajna gaajhkijste instansijste mah karrierebihkedimmine barkeminie. Senijorh åestedh Øøhpehtimmiesektovresne lea dïhte øørnege, gusnie barkijh bijjelen 62 jaepieh faalehtimmiem åadtjoeh 20 % vaenebe barkedh bielelen baalhka geahpene, akte lissiemaaksoe 3 mill. kråvnine.</p>
<p>Learohkelåhkoej evtiedimmie Årrojeprognose gaskoeh nasjovnale sjïdtedimmie (daaroen MMMM) vuesehte låhkoeevtiedimmie 16-18 jaepieh sæjhta jeerehtidh dej ovmessie geografeles suerkiej gaskem Noerhte-Trøøndelagesne; naemhtie (rïektes taallh 2008 -2010): *Skierden dajve lea Meråker, Skierde jïh Frostan tjïelth. Lievenge/Verdal lea Lievenge, Verdal, Leksvik, Mosvik jïh 60 % Inderøy’ste. Stientjen dajve lea Stientje, Verran, Inderøy (40 %),Snåase (30%), Namdalseid (70 %). Sisnjelds Nåamesjevuemie lea Namsovse, Lijre, Raavrevijhke, Namsskogan, Kråangke, Hillaante, Overhalla, Fosnes, Flatanger, Snåase (70 %) jïh Namdalseid (30%). Bynjgetje Nåamesjevuemie lea Vikna, Nærøy jïh Leka. Goere vuelielisnie evtiedimmiem vuesehte dejstie noerijste 10. klaassesne 2020 raajan, maam åådtjeme dejstie ovmessie tjïeltijste fylhkesne. <em type="bold">1.3.3 Dïenesjh jïh dïenesjedorjemasse </em>Dïhte joekedimmie dïenesjidie naemhtie vååjnoe reeknemassesne 2009 jïh budsjedtesne 2010: </p>
<p>Taallh vuesiehtieh mijjieh jaepien 2009 nåhtadimh medtie 86 % dejstie vierhtijste skuvlegïehteldæmman. Daan sisnie gaajhkh maaksoeh, baalhkah jïh jeatjah gïehteldimmiemaaksoeh dejtie ovmessie øøhpehtimmieprogrammide mejtie suerkie utni jaepien 2009. Jis dam voestes budsjedtem vuartesje 2010, dle gaajhkh dïenesjh lea naa seamma daltesisnie goh reeknemasse 2009. <em type="bold">Sïejhme skuvlegïehteldimmie /faalenassestruktuvre </em></p>
<p>Dennie barkosne faalenassestruktuvrine skuvlejaepien 2011/2012 dle fylhkenraerien politihkeles våaromem boelhken 2008-2011 våaroemasse bïejeme. Daate lea aaj dej nænnoestamme bihkedassi bïjre faalenassestruktuvresne boelhken 2008-2018.</p>
<p>Faalenassestruktuvren raeriestimmesne skuvlejaepien 2011/2012, ij leah stoerre jarkelimmieh dorjeme skuvlide. Dah raeriestamme jarkelimmieh leah åssjaldahki mietie dennie faalenassestruktuvreaamhtesisne jaepien 2010/2011, dejtie smaave dåehkide tjøønghkedh seamma programmefaagen sisnjelen, vaenebe skuvline aktene regijovnesne.</p>
<p>Dïhte goere bijjene raereste guktie maahta kapasitetem jarkelidh skuvlejaepien 2011/2012, viertiestamme skuvlejaepine 2010/2011. Daate akte giehpiedimmie, tjåanghkan 34 sijjieh. Raeriestamme aktem giehpiedimmiem jåa1 23 sijjiejgujmie, akte lissiehtimmie 44 sijjiejgujmie jåa2, jïh akte giehpiedimmie 55 sijjiejgujmie jåa3/jåa4. </p>
<p><em type="bold">Øøhpehtimmie sosijal-/medisijnen institusjovnine </em></p>
<p>Budsjedten sjïekenisnie dle daate diedtejoekedimmie aaj akte haesteme, juktie fylhkentjïelte ij faamoem utnieh moenedh man gellie sijjieh edtja årrodh jïjtse fylhkesne. 2010 raejeste aaj healsoeinstitusjovnh seamma øørnegen nualan bïejesuvvieh. Daan raajan dle histovrijen taallh veeljeme gosse budsjedtine barkeme. Seamma aejkien dle vuajna dovne låhkoe jïh gelliesåarhts sjïehtedamme øøhpehtimmie, læssanieh. Dannasinie sæjhta iemie årrodh aktem lissiehtimmiem budsjedtese jïh ekonomijesoejkesjasse bïejedh.</p>
<p><em type="bold">Sjiereøøhpehtimmie </em>Ohtsijetaalle jåarhkeøøhpehtæmman 2010/2011 vuesehte learohkh mah sjiereøøhpehtimmiem daarpesjieh, læssanieh. Ulmie lea iktegisth orreme learohkh mah aktem hijven sjïehtedamme øøhpehtimmiem åadtjoeh, edtjieh vaenebe sjiereøøhpehtimmiem daarpesjidh. Dannasinie dle barkeme stuerebe ekonomeles dahkoesijjieh åadtjodh gaajhkide learoehkidie. Læjhkan lea naemhtie akte stuerebe låhkoe aktede jaepeste svihtjemeheaptoeh åtna mij vielie sjïehteladtemem kreava sjiereøøhpehtimmien tjïrrh. <em type="bold">Jienebh tjïrrh </em>Prosjekte <em type="italic">Flere gjennom </em>orrijij 01.08.10. Galhkuvereektehtse prosjekteste vuesehte daelie lea reaktoe geajnosne. Daelie daam prosjektem <em type="italic">Flere gjennom </em>ektine dejnie barkojne vuajna maam Byjjenimmiekommisjovne edtja darjodh. Bene daah suerkieh leah annje vihkeles gosse barkoem tjïrrehteminie, jïh akte vihkeles bielie dïenesjedorjemasseste: </p>
<p>Vihkielommes maehtelesvoeth tjirkedh Kvalitetem tjirkedh sertiestimmine Faage- jïh barkoeøøhpehtimmiem nænnoestidh skuvline jïh sïeltine Nænnoesåbpoe lïerehtimmiebyjrese jïh nænnoestamme psykisk healsoe</p>
<p>Sæjhta dam vihties barkoem sjæjsjalidh aktene jïjtse aamhtsesne fylhkendægkan goeven.</p>
<p><em type="bold">Stavra </em>Stavra lea vihkeles jis edtja vaajteles illedahkh jaksedh, jïh dam krøøhkeme dovne dotkemen tjïrrh jïh voernges åejvieladtjijste. Fokuse stavrese goh faage jïh funksjovne læssene, dovne byøgkeles sektovresne sïejhmelaakan, bene joekoenlaakan skuvli muhteste, jïh guktie skuvle buektehte illedahkh jaksedh. Orre stavradotkeme soptseste mijjieh daelie aelkebe akten boelhken sijse båetedh gusnie profesjonelle stavra fokusem åtna, bene aaj gusnie stuerebe fokusem åtna stuvremasse. Stavra lea vihkeles skuvlen sisvegen jïh skuvlen illedahki gaavhtan. Daennie ektiedimmesne dle daajroe staavran bïjre vihkeles sjædta juktie daejredh guktie stavra dåemede. Rïektesisnie daate lea maahtoe staavran bïjre jïh voerkesvoete. Øøhpehtimmiesuerkesne dle stoerre leavloem beaja maahtoelutnjemasse stavran sisnjelen, juktie buektiehtidh åvtehkh/barkijh, darjoeh jïh sektovrh evtiedidh. Faalehtamme ovmessie maahtoeråajvarimmieh mah poengh vedtieh, jïh aaj staavraevtiedimmie jïjtsh forumi sisnjeli. Ulmie lea stavran fokusem lissiehtidh, jïh voerkesvoetem stavran bïjre sektovrisnie nænnoestidh. Edtja aaj maahtoem krievedh gosse orre åvtehkh seehtie. Øøhpehtimmiesektovre, altese stavrastrategijen tjïrrh, sæjhta sektovren åvtehkh edtjieh daajroem utnedh guktie jïjtje stuvrie, daajroe jïjtsh illedahki bïjre, jïh guktie jïjtse stavravoete viehkehte illedahkide jaksedh mijjen utnijidie. Lissine tjuara <span type="quote" xml:lang="nob">”Tid for ledelse”</span>- sijjieh, juktie ussjedidh jïjtse stavravoeten bïjre, vihkeles årrodh dennie barkosne åvtese. Sektovre barkeminie aktem tjåenghkies goerkesem evtiedidh, guktie stavravoetem sektovrisnie åtna. </p>
<p><em type="bold">Kvalitete </em>Kvaliteten sisnjelen lea joekoen kvaliteteevtiedimmiesysteme øøhpehtimmiesektovresne jïh lïhke darjomh mah leah vihkeles tsavtshvierhtieh, juktie darjoeh gorredidh/viehkiehtidh jïh sektovre ahkedh evtiesuvvieh. Daate gaskem jeatjah darjoej jïjtsevuarjasjimmiem feerhmie, åehpiedehteme tjåenghkies illedahkijste fylhkendægkan (Kvalitetebïevnese), jïh skuvline guessine minnedh juktie illedahkide dåarjoehtidh, jïh stuvremedijaloge goh akte bielie sektovren stuvremesystemeste. Kvalitetevtiedimmiesysteme betniedaatah vadta juktie haestemh gaavnedh dovne darjoedaltesisnie jïh abpe sektovresne. Daate daajroem vadta guktie <span type="quote">”tsiehkie lea daelie”</span> jïh bïevnesh stuvremen bïjre vadta gaajhkide åvtehkidie gaajhkine daltesinie sektovresne. Ektine dejnie barkojne Byjjenimmiekommisjovnem jïh Flere gjennom dåarjoehtidh, dle illedahkh kvalitetebarkoste sïjhtieh vielie bïevnesh vedtedh dej haestemi bïjre mejgujmie barkeminie, dovne sektovresne jïh darjoedaltesisnie. Maahta aaj dejtie illedahkide nåhtadidh juktie gorredidh råajvarimmieh stuvresuvvieh dogkoe gusnie daajra haestemh, jïh dïhte sæjhta viehkiehtidh illedahkh møøledh råajvarimmiebarkoste. Aaj daerpies sjïehteladtemem dåarjoehtidh jïh nænnoestidh goh joekehts sijjiejgujmie, gusnie sjyøhtehke teemah bæjjese vaaltasuvvieh/ mejgujmie barkeminie, juktie bïevnesh jïh daajroem geerjehtidh, jïh aktem tjåenghkies goerkesem sjugniedidh dejtie haestemidie jïh vuekide. Jeatjah gaavhtan lea fokuse åehpiedehtemasse stuvremedaatijste, jïh dïrregh juktie stuvremedaatah nåhtadidh gosse råajvarimmine barka. Sæjhta daerpies årrodh stuvremesystemem evtiedidh, jïh darjodh guktie aelhkebe sjædta sjyøhtehke illedahkedaatah gaavnedh. Daate feerhmie gaskem jeatjah gorredimmie daatavåaroemistie gosse lea input’n jïh <span type="quote" xml:lang="nob">”orrevoete”</span>’n bïjre, jïh aktem systemem sjïehteladtedh mij dorje guktie aelhkebe sjædta orrestamme illedahkedaatah veedtjedh, dovne darjoe- jïh sektovredaltesasse. </p>
<p>Daajroe reaktoe tsavtshvierhtiej bïjre, jïh dïhte lïerehtimmiedimensjovne misse kvaltitetebarkoe sjïehteladta, sïjhtieh aaj fokusesuerkine årrodh åvtese. Fokuse tjuara årrodh lïeredh dejstie mah buektiehtamme hijven illedahkh jaksedh, dovne jïjtsh skuvli gaskem, jeatjah skuvlh jïh haarjanimmie jeatjah laantijste. Noerhte-Trøøndelagen fylhkentjïeltem tjïertestamme goh <span type="quote">”bøøremes praksise”</span> dejnie suerkine mah leah kvaliteten bïjre, bene tjuara væjklelåbpoe sjïdtedh jeatjabistie lïeredh. Internasjonaliseringe sæjhta akte joekoen hijven tsavtshvierhtie årrodh juktie dam voebnesjidh.</p>
<p><em type="bold">Faageøøhpehtimmie </em>Jeanatjommes dejstie vierhtijste faageøøhpehtæmman, bijjelen 90 %, sïeltide jåhta goh lïerehtimmiedåarjoe jallh faagepryøvenassen sjïekenisnie. Daelie mahte 1400 juhtije learoelatjkoeh, daestie medtie 70 learoekandidath. Gosse jienebh learoelatjkoeh jïh learoesïelth sjïdtieh, dle aaj stuerebe daerpiesvoete sjædta bihkedimmien jïh dåarjoehtimmien åvteste. Ihke vielie learoekandidath sjïdtieh, dle aaj joekoen daerpies dejtie dåarjoehtidh. Dïhte laavenjostoe dejnie støøremes <span type="quote">”åestijedåehkine”</span>, dah Øøhpehtimmiekontovrh, lea gårreldahkesne aktene guejmievoetelatjkosne. Juktie aktem hijven jïh eensi aktivyøki barkoem gorredidh øøhpehtimmiekontovri gaskem, dle aktem gïehteldimmiedåarjoem vadta øøhpehtimmiekontovri vearman. Gïehteldimmiedåarjoe jïh guejmievoete aktem radtjoes laavenjostoem vedtieh. Vielie goh 800 faage- jïh svennepryøvenassh illesuvvieh fïerhten jaepien. Pryøvenassemoenehtsh utnieh, goh jeatjah fylhkentjïelten tjirkijh, baalhkam njoelkedassi mietie, maam Fylhkendigkie nænnoestamme. Pryøvenassemoenehtsen barkoeboelhke lea 4 jaepieh, jïh tjuara jaabnan bihkedimmiem utnedh. Orre krievemh vuarjasjimmiemaahtose lea dorjeme guktie daerpiesåbpoe maahtoem evtiedidh, jïh daerpies øøhpehtimmem vijrieslaakan jåarhkedh. Juktie kvalitetem gorredidh pryøvenassemoenehtsi barkosne, dle boelhken 2010-2012 akte lissiefokuse kvalitetese vuarjasjimmesne, jïh vihtiestæmman pryøvenassevuarjasjimmien bïjre. Boelhken 2006-2010 dle minngieøøhpehtimmiem tjarki lutnjeme dejtie faageles åvtehkidie jïh bihkedæjjijde. Minngieøøhpehtimmie iktegisth daerpies, jïh dïhte darjome jaepiej 2011-2012 seamma daltesisnie jåarhka. Maahta barkoem darjodh viehkine vielie staateles vierhtijste. Tjåenghkies lïerehtæjjatjåanghkoeh aaj akte sijjie gusnie maahta lïerehtimmiebyjresen bïjre digkiedidh learoesïeltine. Daate sijjie jïjnjh bïevnesh bååstede vadta gusnie ij leah dan hijven, jïh dannasinie vihkeles bïevnesh vadta juktie kvaltitetem øøhpehtimmiesne evtiedidh. </p>
<p>Dah dåarjoeh learoesïeltide leah nænnoestamme prieviej tjïrrh staateste. Øøhpehtimmielaake åeliedimmieh vadta Fylhkentjïeltese dej lïerehtæjjaj åvteste mah teorijeøøhpehtimmiem fååtesieh. Lïerehtæjjah åajvahkommes dam faatoes teorijeøøhpehtimmiem åadtjoeh gosse meatan dejnie geerveøøhpehtimmie-faalenassine.</p>
<p><em type="bold">Karrierebihkedimmie / karrierejarngh </em>Karrierebihkedimmie akte prijoriteradamme råajvarimmie. Åssjaldahke lea dastegh dah noerh buerie raerieh jïh bihkedimmiem åadtjoeh veeljemen bïjre – jïh sertiestimmietsiehkiej bïjre, dah edtjieh maehtedh buektiehtidh reaktoe jïh buerebe veeljemh darjodh, jïh dïhte edtja vihth haajpanimmiem giehpiedidh jïh maahtoejaksemem bueriedidh. Akte ulmie Maahtoelutnjemisnie lea raeriestimmiedïenesjem bueriedidh maadthøøhpehtimmesne, gellie råajvarimmiej tjïrrh. Akte dejstie råajvarimmijste lea evtiedimmie destie maam daaroen gohtje <em type="italic">Partnerskap for karriereveiledning, </em>mij joekehts daltesinie jïh sektovri dåaresth gellie aktøørh meatan vaeltieh, mah maehtieh viehkiehtidh raeriestidh jïh karrieren bïjre bihkedidh. Vuarjesje maahtoeevtiedimmiem skuvleraeriestæjjide goh eevre vihkeles juktie kvalitetem karrierebihkedimmeste bueriedidh. Dah orre faag <em type="italic">Øøhpehtimmieveeljeme, (Utdanningsvalg), </em>noereskuvlene jïh <em type="italic">Prosjekt til fordypning </em>barkoefaageles studijeprogrammesne edtjieh noeride aktem buerebe våaromem vedtedh veeljedh. Vuarjasjimmie dehtie faageste Øøhpehtimmieveeljeme vuesehte mennie mieresne faage viehkehte barkoe- jïh øøhpehtimmiebihkedimmiem nænnoestidh maadthskuvlesne. Laavenjostoe skuvlen jïh jielemen gaskem lea eevre daerpies jis edtja faagine lyhkesidh. Reektehtse (Utdanningsvalg” NIFU-Step 2010) vuesehte smaave tjïelth sveekesåbpoe laavenjostoeh stoerre tjïeltijste, dovne </p>
<p>Noereskuvle jïh jåarhkeskuvle Tjïelth jïh fylhkentjïelte Tjïelth jïh voenges jieleme</p>
<p>Daate lea gïeltegs akten fylhkese gusnie åajvahkommes smaave tjïelth.</p>
<p>Karrierejarnge Noerhte-Trøøndelagesne lea tseegkeme goh akte prosjekte mij edtja golme jaepieh juhtedh. Prosjekten aajhterh leah Fylhkentjïelte, NAV, KS, LO jïh NHO. Jarnge lea Verdalesne jïh Namsovsesne jïh edtja faalehtidh: karrierebihkedimmiedïenesjh geervide jïh noeride vierhtie – jïh maahtoejarnge karrierebihkedimmien sisnjelen karrierebihkedimmie sïeltide mah leah jarkelimmesne</p>
<p>Faalenasse karrierebihkedimmien bïjre aktene jieledeguhkies perspektijvesne lea akte tsavtshvierhtie juktie sjiere ulmieh jïh daerpiesvoeth jaksedh, øøhpehtimmiepolitihkelen ulmieh, barkoemaarkedepolitihkelen ulmieh jïh sosijalepolitihkelen ulmieh. Karrierebihkedimmie jïh kvalifiseringe geervijste / eejhtegijstie sïjhtieh aktem øørnedamme effektem utnedh, guktie noerh veeljieh – jïh guktie maadthøøhpehtimmiem tjïrrehtieh.</p>
<p><em type="bold">Gaskenasjovnaliseringe </em>Ussjedeminie jåarhkedh dah learohkh jïh lïerehtæjjah Noerhte-Trøøndelagesne nuepiem utnieh jåarhkeøøhpehtimmiem jïh haarjanimmiem åadtjodh jeatjah laantijste. Gaskem jeatjah sjïere laavenjostoelatjkoeh daejnie laantine dorjeme, Belgije, Russlaante jïh Englaante, jïh sjïere guejmievoeth lïerehtæjjide, mah leah våaroemisnie dejtie dåarjoeøørnegidie Leonardo da Vinciprogrammen tjïrrh. <em type="bold">Vierhtiejarnge jïh regijovnale evtiedimmie </em>Daan biejjien dle geerve almetjh nuelelen 25 jaepieh reaktoem utnieh jåarhkeøøhpehtimmiem åadtjodh. Lissine lea aaj vielie ryøktesth øøhpehtimmie jielemen vøøste, øørnedamme jåarhkeskuvli vierhtiejarngi tjïrrh. Daate dovne jilleskuvlefaalenassh jïh åenebe kuvsjh. Joekoen kruana (Mære laanteburrieskuvle) jïh plaave /Byjngetje Nåamesjevuemien jåarhkeskuvle) sektovren sisnjelen dah skuvlh leah vihkeles deallahtæjjah jieliemidie. Dovne øøhpehtimmiesektovre, RES (Regijovnale evtiedimmiesoejkesje) jïh byjngetje laavenjostoeguejmieh goh Innovasjovne Nøørje jïh Jilleskuvle, faalenasside maeksieh. Gosse beetnehdåarjoe lea naemhtie dle dah skuvlh eah rikti daejrieh guktie sjædta, jïh dannasinie geerve faalenasside soejkesjidh. Vuarjesjeminie mejtie daate darjome buerebe sjædta akten jeatjah beetnehdåarjoeøørnegen tjïrrh. </p>
<p><em type="bold">Gïehteldimmie gåetijste </em>Aarvoevaarjelimmie soejkesjamme gorredimmien tjïrrh Stoerre aarvoeh leah fylhkentjïelten gåetine – soejkesjamme gorredimmie boelhkine lea akte vihkeles aarvoereereme guhkiebasse. 2005 raajan dle gorredimmiebudsjedtem nænnoesti 0,5 mill. kråvnajgujmie fïerhten jaepien daan beajjetje daltesasse, mij lea 10 mill., mestie 40 % frijjelaakan åtnasåvva fïereguhten darjoen mierien sisnjelen, mearan 60 % mierhkelgåvva energije- jïh gorredimmieprosjektide, mejtie Eekegoevtese tjïrrehte. Gïehteldimmie jïh gorredimmie gåetijste leah darjoej frijje vierhtiemieriej sisnjelen, ektine dej jeatjah maaksoejgujmie øøhpehtimmien sisnjelen. Daej daaletje sektovresuerkiej sisnjeli dle gïehteldimmie gåetijste geahpanamme medtie 60 % raajan normerte daltesistie. Dej minngemes jaepiej ij leah lissiehtahkem dorjeme jalhts energijemaaksoeh sjïdteminie, jïh skåårvemh energije- jïh byjreseråajvarimmine leah tjïrrehtamme dïenesten gaavhtan, dsj. geahpanamme mierieh. Vihkeles bielieh destie mij laahpehtsinie sjïdteme gorredimmeste, edtja bigkemen/ bueriedimmien tjïrrh vaeltedh dejstie gaavnoes gåetijste skåårvemeprosjektesne <span type="quote" xml:lang="nob">”skoler for fremtida”</span>, mierhkeldh prosjekth sïejhme gorredimmievierhtjijste, energije- jïh byjreseskåårvemh jïh jaepien 2009 dle aaj 15 mill kråvnah nåhtadi dejnie Statlig Tiltakspakk’ine ektine. </p>
<p>Ållesth byøroe gïehteldimmie- jïh gorredimmiemieriem gåetide lissiehtidh akten boelhken. Akte lissiehtahke 15 kråvnine fïerhten m2 åvteste sjædta 2,8 mill fïerhten jaepien. Maahta dam akten bijjiedimmiesoejkesjen tjïrrh darjodh, bene ij leah dagkeres bijjiedimmiem raeriestamme 2011.</p>
<p>Gïehteldimmie jïh – arealeradtjoestimmie</p>
<p>Sektovren ållesth gïehteldimmievierhtiej mieriej sisnjeli, dle akte ulmie dan stoere låhkoe goh gåarede, lea ryøktesth øøhpehtæmman gårredamme. Gosse dejtie skuvleskåårvemidie tjïrrehte (v. FD 06/21) dle pedagogeles funksjovnelle skuvlegåetieh åadtjobe, jïh skuvlegåetieh dejtie kvaltitetide utnieh mejtie mijjieh jåarhkeøøhpehtæmman utnebe. Kapitalemaaksoeh dejtie orre skuvleskåårvemidie leah maakseme dannasinie sektovremierie lea seammalaakan geahpanamme, jïh juakasuvvieh dejtie aktegs darjojne. Aarebi jaepiej krievemh gïehteldimmie- jïh arealeradtjoestæmman leah åajvahkommes aaj maakseme dannasinie skåårvemeprosjektide tjïrrehtamme, jïh gorredimmielaahpehtse geahpene gosse dejtie gaavnoes gåetide buerede.</p>
<p>Gïehteldimmieradtjoestimmie lea annje akte hijven tsavtshvierhtie juktie vierhtieh ryøktesth øøhpehtæmman loevenidh, jïh fokuse sæjhta årrodh radtjoes sjïekedæmman jïh enegijreekonomiseringese – dovne ekonomijen jïh klijman gaavhtan. <em type="bold">1.3.4 Byjreseråajvarimmie </em><em type="bold">Jïjtse </em><em type="bold">gåetieveahka </em></p>
<p>Dennie nænnoestamme Klijma- jïh energijesoejkesjisnie dle tjåådtje jïjtse gåetieveahka lea dïhte vihkielommes suerkie juktie ulmiem jaksedh klijmagaasseluejhtiemidie giehpiedidh 50 %, jïjtse darjoste. Fokusem åtna vielie råajvarimmine, dovne dejtie gaavnoes jïh båetije gåetide. Akte aktanimmie gellie faaktovrijstie mij effektem vadta, gaskem jeatjah: akte duvhties jïh hijven ålkoebielie magkeres baahkedimmiesysteme, orrestimmeles energijem nåhtadidh energijeradtjoestimmeles råajvarimmie gaavnoes gåetine orre gåetieh vuelege energijeåtnojne magkereh bigkemematerijalijste systemh bïejedh juktie energijem stuvredh jïh vååksjedidh</p>
<p>Energijeråajvarimmie daennie barkosne dan raajan lea medtie 85 mill. kråvnah boelhken 2007-2014 (meatan Enova dåarjoe) gusnie veanhtadihks tjåenghkies energijegiehpiedimmie sjædta 8,8 GWh fïerhten jaepien. Lissine konvertinge ferriedihks jïh 100 % orrestimmeles energijefasseldimmiem båata jïh utfasing gaajhkijste åljagiebnijste. Boelhken 2011-14 skåårvememieriem 12 mill. kråvnine tjåadtjohte fïerhten jaepien Energije- jïh byjreseskåårvemidie.</p>
<p>Jaepien 2009 dle lissine råajvarimmieh 16 mill kråvnaj åvteste tjïrrehti vierhtiejgujmie Staten Tiltakspakke’ste, åajvahkommes ålkoebielien vøøste rïekteme. Jis buektehte mijjen gåetide duvhtiesåbpoe jïh buerebe isoleradamme darjodh, dle maehtebe dovne baahkedimmiem jïh ventilasjovnem giehpiedidh, mij mænngan geahpanamme energijeåtnoe jïh CO2-luejhteme sjædta. Aaj 2011 dle bijjelen 6 mill. kråvnah lyjke mierhkeldh gorredimmievierhtine. Edtja dejtie vierhtide åajvahkommes nåhtadidh ålkoebieliem bueriedidh jïh teknihken gaavhtan gaavnoes gåetine.</p>
<p>Noerhte-Trøøndelagen fylhkentjïelte aktem gåetieveahkam reerie medtie 190 000 m2, gusnie 11 jåarhkeskuvlh jïh akte reeremegåetie. Daejstie lea medtie 148 000 m2 baahkedamme areale. Jaepien 1991 dïhte baahkedamme areale mijjen darjojde (ajve daan beajjetje darjomh leah meatan vaalteme) 78.113 m2. Seamma aejkien jienebh skuvlh orrijamme jallh tjåanghkan bïejesovveme daan boelhken, jïh lea akte bielie dehtie aalkeme areale-/radtjoestimmieprogrammeste. Tjaktjen 2005 Noerhte-Trøøndelagen fylhkentjïelte gøøkte stoerre prosjekth eelki gïehteldimmie- jïh arealradtjoestimmien gaavhtan. Dah leah energijestuvremasse ektiedamme, jïh tseegkeme orre FDV-systemijste (Forvaltning - Reereme-, Drift - gïehteldimmie, Vedlikehold - gorredimmie) dejtie gïehteldimmie- jïh sjïekedæjjaåvtehkidie gaajhkine darjojne. Enova lea vierhtieh dåårjeme prosjektide. Dïhte åenehks ulmie lea energijemaaksojde darjojne giehpiedidh, jïh destie aaj klijmaluejhtemh, energijeradtjoestimmien tjïrrh.</p>
<p>Ussjede vielie giehpiedimmieh energijeåtnosne buektiehtidh. Daate juktie ulmide jaksedh giehpiedimmien bïjre 50 % eannan 2020, jïh aaj dejtie aahkedh striengkiesåbpoe krievemidie energijeåtnose orre Soejkesje- jïh Bigkemelaakesne, mij båata 2010, daan nuelesne aaj krievemh Energijemïerhkesjimmien bïjre.</p>
<p>Daah ulmietaallh leah annjebodts eannan 2013:</p>
<p>Orre gåetieh: Nuelelen 100 kWh/m2</p>
<p>Gaavnoes gåetieh: nuelelen 120 kWh/m2 100 % orrestimmeles energije baahkedæmman</p>
<p>Noerhte-Trøøndelagen fylhkentjïelte sæjhta tijjen åvtese fokusem bïejedh daejtie hijven energijeradtjoestimmie-/klijmaråajvarimmide gosse orre gåetieh bigkie jïh gåetieh jarkele:</p>
<p>Ferriedihks energijesysteme /tjaetsieguedtien baahkeøørnegh Stuerebe åtnoe orrestimmeles energijeste, fokusinie biobrenselese Tjoevkesh jïh ventilasjovne stuvreme daerpiesvoeten mietie Energijegiehpiedimmie gosse baahkepumpah nåhtede Vielie automasjovne Hijven bigkemeteknihken raerieh Reaktoe jïh byjresevietseles bigkemematerijalh</p>
<p>Vielie EOS’inie barkedh (daaroen Energioppfølgingssystem)</p>
<p>Effekte-lihtsem gïehtjedidh <em type="bold">1.3.4.3 Orrestimmeles energije </em>Baalte dejnie konverteringinie tjaetsieguedtien energijese baahkedæmman gaajhkide gåetide, dle aaj vielie orrestimmeles energijem sjïehtesje. Dïhte aarebi ulmie mij lij 75 % orrestimmeles energije, lea daelie bæjjese 100 % staeriedamme, jaepien 2013 åvtelen. Gaajhkh åljagiebnieh edtjieh jamhkoes årrodh jaepien 2011 minngiegietjien åvtelen. Edtja daejtie prijoritetide darjodh: 1. Skreejredh tjïelten maajh-/lïhkebaahke-tseegkeldahkh tseegkedh, mah biobrenselem utnieh, gosse leejjemelatjkoem fylhkentjïelten gåetide dorje. Meråkerisnie jïh Kråangkesne dagkerh tseegkeldahkh buektiehtamme 2010, mearan tjïelte latjkojne barkeminie dan tseegkeldahken åvteste Inderøyesne. 2. Tseegkeme/ soejkesjamme private maajhbaahke-tseegkeldahkh mijjese ektiedidh (Skierde (gaasse, kloakke, biobrensele), Fylhken Gåetie (spaahkoe)) – mijjen gåetieh leah buektiehtamme stuerebe veahkam ektiedamme dejtie tseegkeldahkide 2010. 3. Viehkine gaahtjemistie buektiehtidh guktie private tseegkeldahkh orrestimmeles energijese Verdalesne jïh Stientjesne (Gulbergaunet) tseegkesuvvieh. Daelie tseegkeldahkem spaahkose/gaassese Guldbergaunesne bigkeminie, mij edtja gaervies årrodh 2011, mearan veanhtede tseegkeldahke Verdalesne edtja gaervies årrodh tjaktjen 2011 åvtelen. 4. Jïjtsh tseegkeldahkh tseegkedh spaahkose/pelletsasse (daan raajan Mæresne, Olav Duun’sne jïh Bynjgetje Nåamesjevuemesne gååvnese) jïh soejkesjeminie dam buektiehtidh Lievengisnie jïh Leksviksne 2011. Baalte daejnie dle soejkesjeminie vielie baahkepumpah nåhtadidh, åajvahkommes jåartabaahke, jïh aaj pilotetseegkeldahkh tseegkedh biejjieenergijine. Daelie aaj dam jarngem <em type="italic">Senter for klimatiltak og fornybar energi i landbruket </em>Mæresne tseegkemine. Daate feerhmie daan raajan bigkemem jïh juhtemem aktede pilote-, FOU jïh demonstrasjovneprosjekteste mij våaromem åtna baahkevøørhkemisnie sjædtoegåetide, mearan ij leah biogassetseegkeldahkem aalkeme daan raajan (Mære laanteburrieskuvle lea prosjekten aajhtere). <em type="bold">Klijmavietseles bigkemematerijalh </em>Gaajhkine prosjektine edtja alternatijve åasah moerine veedtjedh jïh vuarjasjidh goh akte bielie åestemeprosesseste. Akte bielie dejstie vuarjasjimmievæhtijste lea vihtiestimmie guktie energijem jïh klijmam aerviedamme, jïh jieledetijjen maaksoeh gosse vuekieh/faalehtæjjam veeljie. Jaepien 2010 aktem unnebe lissiegåetiem moereste bigkeme Meråkeren jåarhkeskuvlesne, vuelegeenergije-standardinie, jïh dïhte lïhkes gærjagåetie aaj guedtije moerekonstruksjovnh åtna. Orre Teknogåetesne Olav Duun’en jåarhkeskuvlesne dle såemies biehkieh sïjhtieh guedtije konstruksjovnigujmie moereste årrodh. Daesnie jïh jïjnjh orre skuvleprosjektine, goh Stientjen jåarhkeskuvle, dle vielie moerem nåhtadamme ålkoevïedtjine jïh vïedtjine gåetien sisnie. Daate maahta stuerebe gorredimmiemaaksoeh vedtedh båetijen aejkien. Prosjekte <span type="quote" xml:lang="nob">”Frakken”</span> Stientjen jåarhkeskuvlesne lea akte OFU-prosjekte laavenjostosne bigkiemïesterinie Grande jïh Innovasjovne Nøørjine ektine. Daesnie sïjhtebe pilote- jïh FOU-prosjektine nïerhkedh <span type="quote" xml:lang="nob">”intelligente moeren”</span> bïjre, gosse edtja minngieisoleredh/bueriedidh </p>
<p>Thorp-gåetien ålkoevïedtjh. <em type="bold">1.3.5 Skåårvemh </em><em type="bold">Skåårvemh skuvlegåetine </em>Fylhkendigkie nænnoesti FD 06/21 – En <em type="italic">skole for framtida – vidergående skoler i Nord- </em></p>
<p><em type="italic">Trøndelag mot 2020, </em>aktem vijries skåårvemeprogrammem skuvlide, boelhken 2006-20. Ållesth 805 mill NOK (2006 kr). Minngebe nænnoestimmiej tjïrrh Fylhkendigkesne, budsjedte jïh staeriedamme budsjedtegietedimmieh, dle dah ekonomeles konsekvensh nænnoestimmeste jorkesamme, jïh lissine dle aaj jeatjah Eekeskåårvemh (gåetieh/tseegkeldahkh) nænnoestamme. Fylhkendigkie nænnoesti aamhtesisnie FD 06/25 <em type="italic">Driftsrapport 1/2006 b. 30.04.2006, staeriedimmie budsjedteste 2006 jïh ekonomijesoejkesje 2006 </em><em type="italic">– 2009 </em>dejtie konsekvenside nænnoestimmeste FD 06/21. Ållesth lij daate 805 mill NOK (2006 kr). Minngebe FDnænnoestimmie, ektiedamme budsjedtese, eknomijesoejkesjidie jïh staeriedæmman dejstie, lea jarkelimmieh vadteme skåårvemedrïektesne jïh -veahkesne, jïh ektiedamme jarkelamme jïh orre daerpiesvoetide. FD 7/32 (staeriedamme budsjedte) dle aktem lijkiekompensasjovnem nænnoesti åasabijjiedimmien åvteste, ihke lij akte sjïere evtiedimmie bigkememaarkedesne boelhken 2005-2007 (jåarhki jaapan 2008). Åasakompensasjovne dan åvteste lij 15 %, inkl. sïejhme sjïehtesjimmie jaapan 2008. Lissine sïejhme staeriedimmie båata, fïerhten-jaepien åasa- jïh baalhkasjïdtedimmien åvteste. Skåårvemeraeriestimmie ekonomijesoejkesjisnie 2011-14 våaroemasse beaja daate voestes skåårvemeraeriestimmie 2006-20, maam nænnoestamme (FD 09/77) edtja gaervies årrodh 2013. Reektehtse-teknihkeles fåantoej gaavhtan, dle gaajhkide skåårvemidie reektie boelhken 2006-13, aktene tjåenghkies skåårvemeprogrammesne <span type="quote" xml:lang="nob">”Skoler for fremtiden”</span>, saaht gåessie nænnoestimmiem darjoeji. Edtja dam tjåadtjoehtidh goske dejnie orrije jaepien 2013. Sæjhta orre skåårvemh 2014 raejeste sjïerelaakan reektedh, jïh fïereguhten prosjektese. Reessehtimmieh/jarkelimmieh skuvleskåårvemeprogrammeste (FD 06/21) Ektiedamme dejtie aarebi prosjektide, dle daejtie jarkelimmide skåårvemeprogrammesne dorje. Dah jarkelimmieh lea barkose åvtese ektiedamme, jïh ij læssanamme mierie Daah prosjekth prijoriteradamme øørnegen mietie (aalkovistie 2006 kr): </p>
<p>Lievengen jåarhkeskuvle: 6,9 mill. kråvnah. Raereste dam reessehtidh 2012 raejeste 2011 raajan juktie dejtie tjïelten prosjektide ektiedidh mah leah 1000-jaepienheevehtæmman ektiedamme. Feerhmie tseegkeldahkh ålkone, paarkh jïh geajnoeh illehtidh.</p>
<p>Stientjen jåarhkeskuvle: 28,7 mill. kråvnah. 2. daltese edtja gaervies årrodh ruffien 2012 sijjeste goeven 2011, juktie fer seejnes aalkoe/kontraheringe jïh makeskifte</p>
<p>Stientjen tjïelte. Stientjen jåarhkeskuvle sæjhta juhtemem tijjen åvtese bïejedh juktie ij leah maereles jeatjah skuvlegåatan juhtedh goeven skuvlegïehtelimmien gaavhtan. Dannasinie skåårveme 28,7 millijovnh kråvnine 2011, ij sjïdth fearan 2012.</p>
<p>Ole Vigen jåarhkeskuvle: 28,7 mill kråvnah. Skierden tjïelte dam Storhall’em illie goeven 2011, jïh dannasinie 2. bigkemedaltese Ole Vigen jåarhkeskuvlesne tjuara årrodh ånnetji aarebi goh aarebi ekonomijesoejkesjinie nænnoestamme. Tjuara soejkesjamme skåårvemem, 28,7 mill. kråvnine 2012, jaapan 2011 reessehtidh.</p>
<p>Akte portefølje-stuvrememaalle åtnasåvva dejtie skåårvemeprosjektide ektiedamme <span type="quote" xml:lang="nob">”Skoler for fremtiden 2006-2013”</span>. Reereles luhpiedimmiej tjïrrh dle gaajhkh prosjekth daan raajan 10 % åådtjeme goh kompensasjovne åasabijjiedimmien gaavhtan, mearan dïhte jeatjah bielie nænnoestamme miereste aktede prosentespesifihke maarkedevuarjasjimmeste juakasåvva. Dïhte seamma joekedimmiehaamoe lea åtnoe dejstie 5 % lyjkeme tjåenghkies reservijste. Orre prosjekte kantinetjøøvke Verdalen jåarhkeskuvlesne Kantine/vestibyle skuvle jïh saavka lea illesovveme dennie voestes skuvleskåårvemeprogrammesne, bene idtji maereles sjïdth (tjøøvken sijjie). Raereste aktem orre kantinetjøøvkem bigkedh Verdalen jåarhkeskuvlesne 2014. Skåårvememierie 5,1 mill. kråvnah. Skåårvemedåarjoe orre stoerrehaalle Skierde Ektiedimmesne dejnie latjkojne bigkemen bïjre aktede orre Stoerrehaalleste Skierdesne, dle maereles fåantoej gaavhtan, akte ålkoebielie gåårvedstjiehtjelen bijjielisnie akten orre 3.laptese tseegkesåvva 2011 - medtie 1000 m2. NTFT latjkoem åtna dah nuepiem utnieh arealem nåhtadidh goh akte bielie dejstie latjkojste lissiebigkemen jïh skåårvemedåarjoen bïjre. Tsiehkestahta areale edtja gaervies årrodh øøhpehtæmman Ole Vigen jåarhkeskuvlese 2014 ihke jienebh learohkh sjïdtieh, jïh hiejhteme dejstie baatseme paviljongijste. Skåårvememierie 15,5 mill. kråvnah. <em type="bold">Energije- jïh byjreseskåårvemh </em>Sïejhme mierie Juktie luejhtemeulmieh jaksedh dle aarebi aktem fïerhten-jaepien skåårvemem nænnoestamme soejkesjeboelhken 2011-13 12 mill. kråvnine, jïh orre 12,3 mill. kråvnah 2014. Orre tjåenghkies skåårvmedaerpiesvoete daan åssjelasse lea 48,3 mill. soejkesjeboelhken. Baahkevåarhkoe sjïdtedimmiegåetie Mære Aarebi aktem prosjektem aalkeme ektiedamme dan <em type="italic">Senter for klimatiltak og fornybar energi i landbruket </em>Mæren jåarhkeskuvlesne. Daate daan raajan bigkemem jïh gïehteldimmiem feerhmie aktede pilote-, FOU- jïh demonstrasjovneprosjekteste mij våaromem åtna baahkevøørhkemisnie sjïdtedimmiegåetide, mearan ij leah biogaasse-tseegkeldahkem buektiehtamme daan raajan. Sæjhta baahkevøørhkemeprosjektem illehtidh juktie maahta aktem vihkeles dotkeme- jïh inkubatovreråållem vaeltedh, ektiedamme klijma- jïh energijeåtnose. Prosjekte edtja aktem energijedorjemassem vedtedh 600 000 kWh fïerhten jaepien ektiedamme tovmaatedorjemassese Mæresne. Prosjektem daan raajan maakseme aarebi mierijste Energije- jïh byjreseprogrammeste, Enova’ste, jïjtse vierhtijste, Mære laanteburrieskuvleste jïh NTE’ste. </p>
<p>Raereste aktem lissieskåårvemem Energije- jïh Byjreseprogrammesne 2,5 mill. kråvnine 2011, juktie baahkevåarhkoem gaervies darjodh, inkl. dynamisk termojiske våarhkoeh, bovresjimmievåarhkoe jïh optimaliseringe gïehteldimmeste akten optimale dorjemassen vøøste sjïdtedimmiegåetine, jïh FOU- jïh maahtoeevtiedimmiesijjide. Universelle haamoe Dïhte krieveme universelle haamoen bïjre gåetijste jïh skuvledajvijste lea nænnoestamme orre laakine jïh mieriedimmine. Tsiehkestahta daam nuekies krøøhkeste dej nænnoestamme mieriej tjïrrh, dejtie orre gåetide/jarkelimmide skuvleskåårvemeaamhtesisnie. Sæjhta daerpies årrodh vielie råajvarimmiejgujmie dejtie jeatjah gåetide jïh ålkoesijjide. Raereste dah soejkesjeboelhken minngiegietjesne båetieh mænngan daerpiesvoetem vihtesjadteme jïh goerehtalleme. Lyjkeme tjåanghkan 8 mill. kråvnah 2012/13 dan åssjelasse. Raereste 4,1 mill. vielie kråvnah læjkodh 2014. Unnebe råajvarimmieh Fylhkenøøhpehtimmien åvtehke/ Eeke Daerpies unnebe sjïehtesjimmieh/jarkelimmieh gaavnoes gåetijste darjodh, g.j. ektiedamme dejtie ahkedh jarkelimmide faalenassestruktuvresne jïh learohkelåhkosne. Soejkesjeboelhken 10-13 lea ållesth 5,8 mill. kråvnah dåårjeme. Tsiehkestahta dam tjåadtjoehtidh 2014 aktine lissieskåårvemem 2,1 mill kråvnine. Orre skåårvemebudsjedte 2011-2014 Vuesiehtimmie guktie dah båetije skuvleskåårvemh leah, mah våaromem utnieh <em type="bold">voestes skuvleaamhtesisnie FD 21/06 (2006 kr) </em></p>
<p>Vuesiehtimmie guktie dïhte ållesth skåårveme lea 2011-14, jïh gaajhkh minngebe nænnoestamme jarkelimmieh, inkl. staeriedimmie 2011 kråvnine:</p>
<p><em type="bold">Doekeme eekijste </em>Tsiehkestahta daejtie doekemidie/jarkelimmide darjodh, daagkeres skåårvemesoejkesje: </p>
<p>Ektie-eeki sjïekenisnie STFT’ine, dle akte aarvoe desnie medtie 25 mill kråvnine (mijjen låhkoe) gosse Rotvollem duaka. STFT dam prosessem juhtieminie. Edtja vuertedh Sutterø’em doekedh goske lea jåarhkeskuvlide Skierden dajvesne jïh learohkesjïdtedimmiem vuarjasjamme. Ij leah annje Barlia’m Overhallesne doekeme. Eah leah annje 4 gåetiesijjieh 21 gåetiesijjijste doekeme</p>
<p>Vårtun’esne, Lievengisnie.</p>
<p>Doekeme Skjånes-prådtjoste, Rørvik Fylhkentjïelte aktem prådtjoe-eekem gåetiejgujmie eekie Rørvikesne, dejtie maritijme faagide Byjngetje Nåamesjevuemien jåarhkeskuvlesne, jïh aaj prådtjoesijjiem jïjtse vïnhtsese. Dejstie jielemepolitihkeles iedtjijste dle raereste eekem doekedh Gaske-Nøørjen Mearoebårran 4,2 mill kråvnaj åvteste jaepien 2011. Edtja doekemebaalhkam kapitalefoentese bïejedh. Midt-Norsk Havbruk/ Gaske-Nøøjren Mearoeburrie sæjhta reeremejarngem jïh gåårvedsgåetieh tseegkedh sijjen darjojde Viknan åerjielisnie, gåetiesijjesne. Ussjede aktem jïjtse leejjemegåetiem tseegkedh Byjngetje Nåamesjevuemien Jåarhkeskuvlen daerpiesvoeten åvteste dajvesne (medtie 225 m2) digkieluvseme leejjemereaktine disse + prådtjoesijjie vïnhtsese. Tsiehkestahta gåabpegh guejmieh siemes sjïdtieh guktie dah tsiehkieh leah sertistimmie- jïh leejjemesjïehtesjimmesne. Skuvlen læssanamme leejjememaaksoeh leah mierielissiehtahken tjïrrh, øøhpehtimmiesektovrese. <em type="bold">1.4 Faageskuvlh </em><em type="bold">1.4.1 Sektovren gïehteldimmiemierie </em><em type="bold">Raereste aktem joekedamme netto gïehteldimmiemieriem 17,5 mill. kråvnine jaepien 2011. Daate akte nominelle giehpiedimmie 0,7 mill. kråvnine viertiestamme voestes budsjedtine jaepien 2011, mij aaj faageskuvlen ekonomeles våaromem dïenesjedorjemassese giehpede seammaleejns 2011. </em><em type="bold">1.4.1.1 Gïehteldimmiemierie 2011-14 </em><em type="bold">Gïehteldimmiemierie 2011 -14 FAAGESKUVLH </em></p>
<p>Goere juhtije åasadaltesem vuesehte, ajve 2011-kråvnah 2011 raejeste. Reeremejarkelimmien tjïrrh jïh laake faageskuvleøøhpehtimmien bïjre, dle fylhkentjïelth diedtem åådtjeme faageskuvleøøhpehtimimem faalehtidh mij våaromem åtna voenges, regijovnale jïh nasjovnale iedtjesuerkine. Maaksoeh faageskuvlide leah 2011 raejeste vååjnehtamme goh jïjtse sektovre. Dåarjoe staateste lea akten sjiere joekedimmien mietie mieriedåarjosne, jïh 2011 dïhte sæjhta 17,5 mill. kråvnah årrodh. Daah vierhtieh leah ajve dejtie teknihken faageskuvlide. Fïereguhte fylhke staatem ohtsede beetnehdåarjoen bïjre healsoe- jïh sosijalefaagide. <em type="bold">1.4.2 Ulmieh, prijoriteth jïh haestemh </em>Fylhkendigkie nænnoesti FD-aamhtesisnie 09/95 aktem tjåenghkies ståvroem fylhkentjïelten faageskuvlide, mij aalka juhtedh 01.01.2010. Dïhte tjåenghkies ståvroe faageskuvlide sæjhta aktem bijjemes diedtem utnedh ekonomijen åvteste, jïh mah faalenassh fylhkentjïelte edtja vedtedh. Staaten bieleste dle Stoerredigkiebïevnesisnie 44 jeahteme lea vaajteles dah fylhkentjïelth byøroeh hijven laavenjostoeøørnegh sjïehteladtedh, maah baejieh studentide faageskuvlefaalenassh veeljedh saaht mennie fylhkesne studente årroeminie. Dellie tjuara latjkoeh darjodh refusjovneøørnegi bïjre fylhki gaskemsh, jallh latjkoeh mah jarkelimmien ekonomeles konsekvenside voebnesjieh. Noerhte-Trøøndelage jïjnjh studenth åtna faageskuvleøøhpehtimmesne laantesne. Dejstie 190 elliestijjestudentijste mah øøhpehtimmiem veeltin Noerhte-Trøøndelagesne skuvlejaepien 2009/2010, abpe 130 elliestijjestudenth lin jeatjah fylhkijste. Faageskuvlh Trøøndelagesne leah gellie jaepieh nænnoes jïh maehteles faagebyjresh bæjjese bigkeme, mah maehtieh hijven illedahkh vuesiehtidh jïh jïjnjh studenth mah dejtie jïjnjh studijefaalenasside ohtsedieh. Faageskuvlen studenth leah åajvahkommes almetjh mah leah barkosne. Dah teknologeles viehkiedïrregh mah leah evtiesovveme nedteøøhpehtimmien tjïrrh, darjoeh guktie jienebh mah barkoem utnieh, nuepiem åådtjeme jollebe øøhpehtimmiem vaeltedh. Jïjnjh almetjh leah dannasinie aktem øøhpehtimmiem åådtjeme sov faagesuerkien sisnjelen, saaht gusnie årroeminie. Daate reaktoe nasjovnale politihken mietie jïh jielemen daerpiesvoeten mietie, juktie sjiere maahtoem åadtjodh dej joekehts barkoefaagi sisnjeli. Dannasinie lea vihkeles ferriedihks årrodh årromesijjien bïjre. Seammalaakan gosse lea nedteøøhpehtimmien bïjre, jïh fylhki/dajvi laavenjostoe øøhpehtimmiefaalenassi bïjre. <em type="bold">1.5 Baeniehealsoe jïh almetjehealsoe </em><em type="bold">1.5.1 Sektovren gïehteldimmiemierie </em><em type="bold">Raereste aktem joekedamme netto gïehteldimmiemieriem 79,5 mill. kråvnine 2011. Dam ekonomeles våaromem dan dïenesjedorjemassese, giehpede 0,3 mill. kråvnajgujmie jaepien 2011, viertiestamme jaepine 2010. Namhtah baeniebåehtjierdimmie dejstie noerijste mah leah 19-20 jaepien båeries lea bæjjese lutnjeme goh akte prijoriteradamme råajvarimmie 2011 raejeste 0,8 mill. kråvnajgujmie. </em><em type="bold">Gïehteldimmiemierie 2011 -14. BAENIEHEALSOE JÏH ALMETJEHEALSOE </em></p>
<p>Goere dam juhtije åasadaltesem vuesehte, ajve 2011-kråvnah 2011 raejeste. Mierie 2011 læssene nominelt 3,1 mill. kråvnajgujmie viertiestamme voestes budsjedtine, jaapan 2010. Baalhka- jïh åasabijjiedimmie, læssanamme pensjovnemaaksoeh jïh budsjedteteknihkeles jarkelimmieh leah tjåanghkan 3,4 mill. kråvnah, juktie dïhte ekonomeles våarome dïenesjedorjemassen åvteste geahpene 0,3 mill. kråvnajgujmie, viertiestamme jaepine 2010. Edtja vijriesåbpoe reaktah dejtie noeride mah 19-20 jaepieh maeksedh jarkelimmiej/giehpiedimmiej tjïrrh, viertiestamme jeatjah råajvarimmiejgujmie/utnijigujmie, baeniehealsoen sisnjelen. Dam dorje gosse gøøkte barkoesijjieh gåaroes åtna (baeniedåaktere jïh baeniehealsoetjaelije) jïh dej båehtjierdimmiebarkoeh sertesuvvieh kraannaklinihken barkijidie. Daate heannede gosse mahte nuekies baeniedåakterh. Tsiehkestahta darjoem tjåadtjoehtidh almetjehealsoen sisnjelen seamma ekonomeles daltesisnie goh 2010. <em type="bold">1.5.2 Ulmieh, prijoriteth jïh haestemh </em><em type="bold">Ulmieh </em>Baeniehealsoe </p>
<p>Baeniehealsoedïenesje edtja healsoeskreejrien jïh heerreden barkoen tjïrrh viehkiehtidh guktie årroji baeniehealsoe gorresåvva</p>
<p>Almetjh abpe fylhkesne edtja aktem nuekies jïh hijven faalenassem åadtjodh baeniehealsoedïenesji bïjre, g.j reaktoe prijoriteti tjïrrh, radtjoes gïehteldimmie jïh hijven nuhteme vierhtijste</p>
<p>Almetjehealsoe</p>
<p>Almetjehealsoedarjoen ulmie lea siebriedahkeligke tsiehkieh sjugniedidh guktie gaajhkh årrojh aktem hijven healsoem åadtjoeh</p>
<p>Giehpiedimmie sosijale joekehtsijstie healsosne edtja akte røøpses laejkie årrodh strategijinie jïh råajvarimmine</p>
<p>Almetjehealsoebarkoe edtja almetjidie meatan vaeltedh jïh våaromem utnedh daajrosne jïh dam evtiedidh. Edtja voenges jïh regijovnale haestemh krøøhkedh</p>
<p>Edtja evtiedamme materijalh dejstie HUNT-goerehtimmijste åtnose vaeltedh, jïh viehkine årrodh guktie noerhtetrøønderh buerebe healsoem åadtjoeh</p>
<p><em type="bold">Haestemh </em>Baeniehealsoe Dïenesjedorjemassen tsegkie guhkiebasse, maahta daejtie åejviehaestemidie vuejnedh: <em type="italic">Ekonomeles åejviehaestemh: </em>Akte naa stoerre bielie Noerhte-Trøøndelageste bårrode årrojh åtna, gusnie dah rïektes maaksoeh dïenesjedorjemassen åvteste lea sagki stuerebe goh staarine jïh søøkes sijjine (smaavegïehteldimmiej viesjiesvoeth). Dïhte staateles mieriedåarjoe eah dagkerh lissiemaaksoeh krøøhkh, jïh dannasinie aaj geerve fylhkentjïeltese nuekie vierhtieh dåarjodh dïenesjedorjemassese mijjen fylhkesne, gusnie bårrode årrojh. <em type="italic">Barkije-/dåårrehtimmieligke åejviehaestemh: </em>Noerhte-Trøøndelage lea dej fylhki gaskem gusnie vaenemes baeniedåakterh fïerhten årrojasse. Fylhken bårrode viesehtimmie edtji raaktan båastode årrodh, juktie akten boelhken baeniedåakteren tijjeste, satne tjuara minnedimmesne nåhtadidh. Baeniedåakterh mah aadtjen øøhpehtimmiem orrijamme sïjhtieh staarine/søøkes sijjine årrodh, jïh aaj klinihkine gusnie jienebh baeniedåakterh. Dannasinie akte dåeriesmoere orreme Dan byøgkeles baeniehealsoedïenesjasse baeniedåakterh dåårrehtidh dejtie unnebe voernges sijjide laantesne, gellie jaepieh, bene ånnetji buerebe sjïdteme dej gøøkte minngemes jaepiej. Seamma aejkien libie aktene boelhkesne gusnie jïjnjh stinkes jïh væjkele baeniedåakterh varki pensjovnistine sjïdtieh, jïh dannasinie lea daerpies orre baeniedåakterigujmie. Jaepiej åvtese daate maahta dåeriesmoerh sjugniedidh dåårrehtimmien jïh aaj ekonomijen åvteste. <em type="italic">Haestemh klinihkestruktuvren sjïekenisnie: </em>Mijjieh daan biejjien gellie minneden klinihkh utnebe, gusnie barkijh kraannaklinihkijste berkieh. Haestemh ekonomijen jïh dåårrehtimmien bïjre maehtieh darjodh guktie daerpies sjædta aktem jarkelimmiem darjodh funksjovnejoekedimmeste aktegsklinihki gaskem, seamma geografeles dajvesne. Dah aadtjen bigkeme åejvieklinihkh sïjhtieh akte vihkeles våarome årrodh akten dagkeres struktuvrelle jïh funksjovneligke evtiedæmman baeniehealsoedïenesjistie fylhkesne. Almetjehealsoe Almetjehealsoesuerkie lea annje aktene daerpies bigkemeboelhkesne juktie suerkiem tseegkedh goh akte dïenesje laaken mietie, daerpies maahtojne jïh ekonomeles vierhtiejgujmie. Laakekrieveme sæjhta årrodh almetjehealsoem voebnesjidh jïjtse dïenesjisnie, jïh almetjehealsoebarkoem tsevtsedh jïh iktedidh fylhkesne. Edtja dam darjodh gaskem jeatjah alliansebigkemen jïh guejmievoeten tjïrrh, jïh tjïelti almetjehealsoebarkoem dåarjedidh. Fylhkentjïelte edtja lissine daajroem skååffedh healsoetsiehkien bïjre fylhkesne jïh faktovrh mah healsoem tsevtsiedieh. Ekonomijen gaavhtan dle almetjehealsoesuerkie akte onne suerkie baeniehealsoen jïh almetjehealsoen sisnjeli. Dïhte dannasinie almetjehealsoebarkoe ij naan jïjtse sijjieh <span type="quote">”eekh”</span>, jïh dagkeres barkoe tjuara dannasinie jeatjah suerkiej sijjine årrodh. Dannasinie akte haesteme almetjehealsoebarkoem vååjnehtidh (taalligujmie), mij jeatjah sektovri budsjedten sisnjelen dorjesåvva. <em type="bold">1.5.3 Dïenesjh jïh dïenesjedorjemasse </em>Guktie joekedimmie lea dïenesjdie lea naemhtie reeknemassesne 2009 jïh budsjedtesne 2010: </p>
<p>Baeniehealsoe Maaksoeh jïh dïenesjedorjemasse vuesiehtieh daam evtiedimmiem dej minngemes jaepiej (tjoevtenjebaakoeh Kostra-daatabaaseste, gusnie 2009 lea dïhte minngemes jaepie):</p>
<p><em type="italic">Prijoriteti bïjre (vierhtiejoekedimmie): </em>Mijjieh libie laanten gaskemedtien bijjelen gosse låhkoem fylhkentjïelten ållesth gïehteldimmiemierijste krøøhkeste, maam baeniehealsose nåhtede. 2009 brutto gïehteldimmiemaaksoeh lin medtie 10 % jollebe goh fylhken gaskemedtie, jïh netto gïehteldimmiemaaksoeh lin 25 % laanten gaskemedtien bijjelen. </p>
<p><em type="italic">Baeniehealsoedaata (dïenesjedaerpiesvoeth): </em>Noerhtetrøønderen maanaj jïh noeri baeniehealsoe lea medtie goh laanten gaskemedtie, jïh mijjieh aktem hijven jallh stabile evtiedimmiem vuejnebe mænngan 2007. <em type="italic">Gaptjemegraaden bïjre (dorjemasse/ daerpiesvoetegaptjeme). </em>Aaj gosse lea dïenesjedorjemassen bïjre dle akte vuajnoes hijven lissiehtahke mænngan 2007. Læjhkan dle stoerre geografeles joekehts fylhkesne. Jaepien 2009 mijjieh aktem stuerebe låhkoem gaajhkijste årrojijstie båehtjierdimh goh laanten gaskemedtiefylhke. Daate dan åvteste barkijedåehkie vielie stabile sjïdteme jïh destie dle båehtjierdimmie aaj læssanamme mænngan 2008. Ihke lea stuerebe låhkoe maeksije skiemtjelassijste goh laanten gaskemedtie lea badth dannasinie staari jïh søøkes sijjiej ålkoli vaenie baeniedåakterh private praksisinie. Sæjhta iemie årrodh pryøvedh dïenesjedorjemassem jåarhkedh 2009-daltesisnie, jïh seamma aejkien jaabnedidh dejtie joekehtsidie gaptjemegraadesne ovmessie bieliej gaskem fylhkesne. Ånnetji dïhte seapan akte joekoen haestedihks barkoe sjædta, pensjovnistine ektine jïh barkijedåårrehtimmine, v. stuhtjine haestemi bïjre bijjielisnie. Almetjehealsoe Ihke almetjehealsoebarkoe lea orre goh laakesjïehtesjamme obligatovreles diedtesuerkie fylhkentjïeltese, dle aaj sturebe politihkeles vuartoeh jïh syjhtedassh sjïdtieh, ij ajve fylhkentjïelteste, bene aaj tjïeltijste. Budsjedte tsiehkestahta aktem jåarhkem dannasinie almetjehealsoebarkoe baeniehealsoen jïh almetjehealsoen sisnjelen, lea prosjektedåarjojste gïehteldimmibudsjedtese serteme daelie. Dïhte støøremes bielie dehtie ekonomeles dïenesjedorjemasseste baeniehealsoen jïh almetjehealsoen sisnjeli lea dejtie åeliedihks guejmievoetelatjkojde tjïeltigujmie mietedh jïh vijriebasse evtiedidh, jïh almtjehealsoedåehkien dåarjoe almetjehealsoeprosjektide. HUNT dotkemejarnge, mij daelie lea semma sijjesne goh HUNT Biobank Lievengisnie, stuerebe sijjieh daarpesje. Jis bigkeme sjædta, dle Fylhkentjïelte sæjhta viehkiehtidh dej læssanamme maaksoejgujmie gåetieluhpien åvteste, gosse dam fïerhten-jaepien dåarjoem dotkemejarngese lissehte medtie 350 000 kråvnajgujmie. <em type="bold">1.5.4 Klijma- jïh energijeråajvarimmieh </em>Barkijh edtjieh fylhkentjïelten fealadimmievuekiem fulkedh. Vuarjesjeminie mejtie edtja aelkedh dïrregh nåhtadidh mejtie maahta steriliseredh sijjeste dïrregh mejtie ajve ikth nåhtede. Vuesiehtimmien gaavhtan jovkemesklaash staeleste sijjeste plaaste. Ij leah vielie luhpie amalagamem nåhtadidh. <em type="bold">1.5.5 Skåårvemh </em>Skåårveme baenieklinihkine, dïrregh Iktemearan orrestimmie baeniedåakterstovlijste jïh jeatjah dïrregh baenieklinihkine </p>
<p>Digitale røntgen Aalkeme digitale røntgen installeredh jaepien 2010 jïh daate barkoe jienebh klinihkine jåarhka. Jarkelimmie åejvieklinihkeste Guldbergaunet Jaepien 2010 dle dåarjoeji 6,0 mill. kråvnah dan åssjelasse, ij leah dam nåhtadamme jïh dannasinie raereste dam vihth dåarjodh 2011. Dïrregh åejvieklinihke Guldbergaunet Aarebi 4,0 mill. kråvnah dåårjeme, mah eah leah åtnasovveme, jïh dannasinie raereste dam vihth dåarjodh 2011. Ij daejrieh mejtie daate dïrregedåarjoe sæjhta nuekies årrodh juktie aktem orre baenieklinihkem tseegkedh neebneme sijjine. Jarkelimmie klinihkeste Kråangke Aarebi 4,0 mill. kråvnah dåårjeme, mah eah leah åtnasovveme, jïh dannasinie raereste dam vihth dåarjodh 2011. Daate akte mieriedåarjoe bigkemasse/jarkelæmman/orrestæmman dehtie gaavnoes klinihkeste, jïh maahta dåarjoem aaj nåhtadidh daerpies dïrregh skååffedh. <em type="bold">1.6 Kultuvre </em><em type="bold">1.6.1 Sektovren gïehteldimmiemierie </em><em type="bold">Raereste aktem netto gïehteldimmiemieriem 57,8 mill. kråvnine sektovrese. Dïhte ekonomeles våarome dïenesjedorjemassese læssene 0,96 mill. kråvnajgujmie, viertiestamme jaepine 2010. </em></p>
<p>Goere dam juhtije åasadaltesem vuesehte, ajve 2011-kråvnah 2011 raejeste. Dïhte mierie 2011 læssene nominelt 1,5 mill, kråvnajgujmie, viertiestamme voestes budsjedtine jaapan 2010. Baalhka- jïh åasabijjiedimmie jïh budsjedteteknihkeles jarkelimmie lea 0,56 mill. kråvnah, guktie dïhte ekonomeles våarome dïenesjedorjemassese læssene 0,96 mill. kråvnajgujmie. Sijjie gååvnese kultuvrevaarjelimmiesuerkiem nænnoestidh aktine barkoevierhtine. Gaskenøørjen Filmejarngen (Midtnorsk Filmsenter) mierie 0,1 mill kråvnine læssene. Museumsuerkesne dle fylhkentjïelte sov låhkoem lissiehtamme seammalaakan goh staate, dovne dejtie Stiklestad Nasjonale Kultursenter A/S jïh Museet Midt, jïh dåarjoe museumdeponijese bæjjese staeriedamme latjkoen mietie. Lissine lea dåarjoe Steinvikholm Musikkteater’asse læssanamme guktie joekedimmie lea staaten jïh Skierden tjïelten gaskem.</p>
<p>Dïhte regijovnale daltese gïehteldæmman jïh skåårvemidie Roch City Namsovse, gusnie joekedimmie staaten, fylhkentjïelten jïh Namsovsen tjïelten gaskem lea fïereguhte 60/20/20, Regijovnale evtiedimmieprogrammeste båata jaepien 2011. Edtja dam guhkiedimmiem Gaskenøørjen Filmefoenteste, laavenjostosne Tråanten tjïeltine jïh Åarjel-Trøøndelagen fylhkentjïeltine, Regijovnale evtiedimmieprogrammen tjïrrh maeksedh jaepien 2011. 2011 raejeste dle serteme dam diedtem fylhkentjïelten ålkoejieledevierhtiej åvteste, Regijovnale evtiedimmie-goevtesasse. Dehtie netto gïehteldimmiemiereste 58. mill. kråvnine, dle Noerhte-Trøøndelagen fylhkentjïelte medtie 25 mill. kråvnah dåårje dåarjojne ovmessie kultuvre-åssjelidie. Gïehteldimmiedåarjoe institusjovnide, gusnie fylhkentjïelte lea aajhtere jïh/ jallh lea aktene guejmievoetelatjkosne, lea medtie 19,5 mill. kråvnah. <em type="bold">1.6.2 Ulmieh, prijoriteth jïh haestemh </em>Kultuvresuerkien åejviehaesteme lea gorredidh guktie kultuvresuerkie gellielaaketje sjædta jïh kvalitete dan hijven sjædta guktie gaajhkesh maehtieh tjeahpoem jïh kultuvrem dååjredh. Daah ulmieh leah tjåadtjoen ekonomijesoejkesjeboelhken: </p>
<p>Tjeahpoe- jïh kultuvrebieljelimmiem tjirkedh gaajhkide almetjidie, gusnie maanah jïh noerh leah åejvieulmiedåehkie</p>
<p>Laavenjostoem vijriebasse evtiedidh eejehtalleme- jïh iedtjesiebriejgujmie, voenges siebriedahkigujmie jïh tjïeltigujmie juktie dam visjovnem <span type="quote">”Kultuvre gaajhkesidie”</span> jaksedh.</p>
<p>Hijven kvalitetem evtiedidh fylhkentjïelten reereme- jïh dïenesjebarkojne kultuvresuerkien sisnjelen, jïh g.j krievemh universelle haamoen bïjre voebnesjidh gaarsjelimmietseegkeldahkine kultuvregåetide jïh dorjemasside</p>
<p>Kultuvredimensjovnem vijriebasse evtiedidh aktene aktivyøki barkosne jeatjah siebriedahkeulmiejgujmie, g.j gosse aktem sjiere barkoem dorje kultuvren gaavhtan dle jielemeevtiedimmie jïh barkoesijjieh sjïdtieh, sjïehtedimmie jïh faarhmestimmie, healsoe, lïerehtimmie jïh sjugniedihksvoete.</p>
<p>Dah vihkielommes soejkesjh jïh strategijh juktie dejtie neebneme ulmide jaksedh leah:</p>
<p>Vuasahtallemem tjirkedh profesjovnelle tjeahposte gaajhkide maadthskuvlide fylhkesne Dan kultuvrelle skuvlevoessen tjïrrh</p>
<p>Dåarjoeøørnegidie hijvenlaakan reeredh mah leah eejehtallemekultuvrese rïekteme Museumstrategeles våaromem dåarjoehtidh Kultuvremojhtesepolitihken dahkoeprogrammem dåarjoehtidh Teaterstrategeles våaromem dåarjoehtidh Dåarjoehtidh jïh raeriestidh dejtie mah tseegkeldahkh gaarsjelæmman jïh kultuvregåetieh bigkieh, guktie dah dejtie krievemidie voebnesjieh mah universelle haamoen bïjre bïejesuvvieh</p>
<p>Dahkoesoejkesjem gaarsjelæmman jïh fysiske darjomasse dåarjoehtidh Strategijesoejkesjem kultuvrejielemidie dåarjoehtidh, gosse råajvarimmiesoejkesjem evtiedeminie laavenjostosne Tråanten tjïeltine jïh Åarjel-Trøøndelagen fylhkentjïeltine <em type="bold">1.6. 3 Dïenesjh jïh dïenesjedorjemasse </em></p>
<p><em type="bold">Skreejreme jïjtjevyljehkevoeteste </em>Fyhkenraerien syjhtedasse, mij lea dan politihkeles våaroemasse ektiedamme, dam skraejrie- jïh evtiedimmiedåarjoej tjïrrh dåarjohte mah lea eejehtallemekultuvren vøøste rïekteme, jïh prijoritete lea maanah jïh noerh, svihtjemeheaptoes, baataræjjah jïh sijsefeelijh <em type="bold">Maanah jïh Noerh </em>Sæjhta Maana-jïh noeresuerkiem dåarjoehtidh daej råajvarimmiej tjïrrh jaepien 2011: </p>
<p>Laavenjostoem vijrebe evtiedidh Noerhte-Trøøndelagen Maana-jïh Noereraerine (NTBUR) gïehteldimmie- jïh skraejriedåarjoen tjïrrh maana-jïh noeresiebride, jïh laavenjostoeguejmide noerepolitihkeles aamhtesinie</p>
<p>Sjïehteladtedh Ungdommens Kulturmønstring (UKM) tjïrrehtidh</p>
<p>Sjïehteladtedh Noereråårestallemem 2011 tjïrrehtidh</p>
<p>Noereportalem www.ungint.no vijrebe evtiedidh</p>
<p>Guejmievoetem gaajhki tjïeltigujmie vijrebe evtiedidh gosse Dam Kultuvrelle skuvlevoessem tjïrrehte</p>
<p>Profesjovnelle tjeahpoedorjesh vuesiehtidh gaajhkide maadthskuvlide fylhkesne Dan</p>
<p>Kultuvrelle skuvlevoessen tjïrrh</p>
<p>Gïehtjedidh jïh vuarjasjidh dam vijrebe gïehteldimmiem dehtie kultuvrekåarhteste noeride (Kulturkort for ungdom), Plænti, tjïeltigujmie ektine</p>
<p>Meatan årrodh maanaj jïh noeri byjjenimmiem evtiedidh dennie programmebarkosne mij lea dåarjoehtæmman Byjjenimmiekommisjovneste ektiedamme</p>
<p><em type="bold">Gaarsjelimmie </em>Sæjhta Noerhte-Trøøndelagen fylhken sertiestimmielåhkoem spïelevierhtijste gaarsjelimmietseegkeldahkide reeredh jïh prijoriteredh guktie daate øørnege edtja årrodh, aktene lïhke aktivyøki barkosne staatine, tjïeltigujmie jïh bigkijinie/ohtsijinie. Daesnie aaj dïhte prinsihpe universelle haamoen bïjre. Fylhkentjïelten skåårvemedåarjoe ovmessie gaarsjelimmietseegkeldahkide, regijovnale evtiedimmieprogrammen tjïrrh, jåarhka (REP). Edtja dam laavenjostoem Noerhte-Trøøndelagen Gaarsjelimmiegievline (Nord-Trøndelag Idrettskrets) vielie evtiedidh, gïehteldimmie- jïh skreerjemedåarjoen tjïrrh. Edtja dåarjoem stoerre gaarsjelimmieøørnegidie tjåadtjoehtidh. Edtja dahkoesoejkesjem gaarsjelæmman, fysiske darjomasse jïh ålkoejieliemasse illehtidh. Sæjhta lïhkebe vuarjasjidh dam vijrebe barkoem dejnie ”Idrettspolitisk manifest for </p>
<p>Trøndelag”. <em type="bold">Museum- jïh kultuvremojhtesesuerkie </em>Edtja dam museumstrategeles våaromem dåarjoehtidh tjïeltigujmie jïh dej gøøkte konsolideradamme museumigujmie ektine – Stiklestad Nasjonale Kultursenter AS jïh Museet </p>
<p>Midt IKS. Edtja dåarjoem gïehteldæmman SNK AS ’ese (dïhte konsolideradamme museume fylhken åerjielisnie) jïh Museet Midt IKD noerhtelisnie guhkiedidh guejmievoetelatjkoej mietie, aajhteretjïeltigujmie, staatine jïh fylhkentjïeltine. Edtja skreejreme- jïh evtiedimmiedåarjoem guhkiedidh Saemien Sijtese, Snåasesne jïh Faltstad-jarngese (Almetjereaktaj Jarnge), Lievengisnie. Edtja barkoem båarasåbpoe jïh urrebe kultuvremojhtesigujmie guhkiedidh prioriteti mietie mah leah kultuvremojhtesepolitihken dahkoeprogrammese ektiedamme, aktene lïhke guejmievoetesne tjïeltigujmie, råajvarimmiej aajhterigujmie/dajveaajhterigujmie, fylhkenålmine j.v. Edtja pilgrimmebarkoem jïh Olavsarv-suerkiem vijrebe evtiedidh aktene aktivyøki barkosne Åarjel-Trøøndelagen fylhkentjïeltine, Tråanten tjïeltine jïh</p>
<p xml:lang="nob">SNK AS’ine.</p>
<p><em type="bold">Tjeahpoevuesiehtimmie </em><em type="bold">– soejkesjem profesjovnelle tjeahpose dåarjoehtidh </em></p>
<p>Fylhkendigkie aamhtesisnie 08/38 Ekonomijestrategije 2009-2012 mierie 6 nænnoesti: <em type="italic">”Fylhkendigkien mielen mietie dle tjuara syjhtedasside soejkesjisnie (Soejkesje profesjovnelle tjeahpose) mieride sjïehtelovvedh dejnie minngebe ekonomijesoejkesjinie. Fylhkendigkie sæjhta barkedh guktie akte stuerebe låhkoe staaten sertiestimmijste kultuvresuarkan Noerhte- </em></p>
<p><em type="italic">Trøøndelagese båata”. </em></p>
<p>Jaepien 2011 sæjhta daejtie råajvarimmide tjïrrehtidh: </p>
<p>Kvalitetem jïh latjkeme veahkam tjirkedh dejstie tjeahpoedorjesijstie, mejtie Dïhte kultuvrelle skuvlevoesse vuesehte</p>
<p>Dam noerhte-trøønderen profijlem lissiehtidh daesni e www.kulturnett.trondelag.no</p>
<p>Tjåenghkies råajvarimmieh tjeapoevuesiehtimmien gaavhtan evtiedidh, gaskem dej konsolideradamme museumh, tjïelth jïh fylhkentjïeltem</p>
<p>Barkedh juktie Noerhte-</p>
<p>Trøøndelagen Teateren AS’en låhkoem staateles vierhtijste tjirkedh goh akte regijovneteatere, seamma øørneginie goh staaten funksjovnejoekedimmiesysteme (70/30)</p>
<p xml:lang="nob">Norsk Revyfaglig Senter/Norsk</p>
<p>Revyfestival <span type="quote">”tjoelmesijjiestatus”</span>’ine tjirkedh, ektiedamme revy’se</p>
<p>Vijrebe dåarjoem Gaske-Nøørjen Filmejarngese jïh</p>
<p>Steinvikholm Musikkteater’asse tjirkedh, latjkeme maeksememaalli mietie.</p>
<p>GaskeNøørjen Filmefoentem guhkiedidh Regijovnale evtiedimmieprogrammen tjïrrh.</p>
<p>Kvalitetem tjirkedh jïh meatan årrodh maeksedh Rock City’m, Namsovse, Regijovnale evtiedimmieprogrammen tjïrrh.</p>
<p>Dahkoesoejkesjem evtiedidh jïh dåarjoehtidh ektiedamme strategijese kultuvrejieliemidie, aktivyøki barkosne Åarjel-Trøøndelagen fylhkentjïeltine jïh Tråanten tjïeltine.</p>
<p>Festivalh tjirkedh gïehteldimmiedåarjoeøørnegen jïh evtiedimmievierhtiej tjïrrh, ektiedamme Regijovnale evtiedimmieprogrammese.</p>
<p>Fylhken gærjagåetiem vijrebe evtiedidh goh regijovnale evtiedimmieaktøøre, lidteratuvren jïh gærjagåetiebarkoen sisnjeli, laavenjostosne tjïeltigujmie.</p>
<p>Dajvemusihkereøørnegen gïehtjedidh jïh båetije strategijem dan profesjovnelle musihkevuesiehtæmman evtiedidh <em type="bold">1.6.4 Klijma- jïh energijeråajvarimmieh </em>Sæjhta stoerre byjreseeffekth vedtedh gosse åådtje tjeahpoem dååjredh jïh meatan årrodh kultuvresne, ihke dellie buerebe trååjjede dennie voenges siebriedahkesne, jïh dan aktegs almetjen jielede buerebe kvalitetem åådtje. Fylhkentjïelten minneden darjoeh goh Noerhte-Trøøndelagen Teater AS jïh Musihke Noerhte-Trøøndelagesne, lissine Dam kultuvrelle skuvlevoesse, leah vihkeles aktøørh juktie dejtie ulmide jaksedh mah leah årromelastose jïh lïerehtæmman ektiedamme. Kultvrem lïhke dajveste, lea ojhte byjresevietseles kultuvre. Gosse dåarjoem kultuvrebudsjedten bijjelen joekede, sæjhta seamma byjresekrievemh bïejedh goh dejtie jeatjah fylhkentjïelten dåarjojde (v.g regijovnale evtiedimmiefoente). </p>
<p>Raeriestimmie- jïh bihkedimmiedïenesjisnie, maam fylhkentjïelte jåhta dejtie båarasåbpoe gåetide jïh dejtie gåetide mejtie tjuara vaarjelidh, sæjhta byjreseaarvoej gaavhtan hijven årrodh jis bieljele guktie edtja båeries iebnh nåhtadidh jïh båeries gåetieh bigkedh, sijjeste orre gåetieh bigkedh, dovne åeniebasse jïh guhkiebasse. Dah barkijh mah kultuvresuerkien sisnjelen berkieh sïjhtieh dejtie byjresekrievemidie dåarjoehtidh mah fylhkentjïeltese bïejesuvvieh sïejhmelaakan, v.g. fealadimmivuekie. <em type="bold">1.6.5 Skåårvemh </em>Fylhkentjïelte ij jïjtsh skåårvemh utnieh kultuvresuerkesne soejkesjeboelhken, bene dåarjoeh vadta skåårvemidie noerhte-trøønderen kultuvrejielemen institusjovnine jïh tseegkeldahkine. Noerhte-Trøøndelagen fylhkentjïelte aktem vihkeles sijjiem åtneme juktie guejmievoetem sjïehtesjidh tjïelten, fylhken jïh staaten gaskem juktie dam museumem Bergkunstmuseet, Det magiske berget Skierdesne maeksedh 2010 raejeste. Daelie aktem seammaplïeres guejmievoetem evtiedeminie juktie Stiklestad Planteskole’ edtja våarhkojne jïh museumvåarhkojne sjïdtedh abpe fylhkese. Fylhkentjïelte aaj skåårvemedåarjoem vadta stuerebe regijovnale gaarsjelimmietseegkeldahkide regijovnale evtiedimmieprogrammen tjïrrh (REP), jïh vierhtieh aaj stuerebe evtiedimmieprosjektide dåårje regijovnesne, gaarsjelimmiesuerkien sisnjelen. <em type="bold">1.7 Regijovnale evtiedimmie </em><em type="bold">1.7.1 Sektovren gïehteldimmiemierie </em><em type="bold">Raereste aktem netto gïehteldimmiemieriem 622,8 mill. kråvnine sektovrasse. Dïhte ekonomeles våarome dïenesjedorjemassese geahpene 5 mill. kråvnajgujmie, viertiestamme jaepine 2010. </em><em type="bold">Gïehteldimmiemierie 2011-14 REGIJOVNALE EVTIEDIMMIE </em></p>
<p type="listitem">Goere juhtije åasadaltesem vuesehte, ajve 2011-kråvnah 2011 raejeste. 2011 dïhte mierie  læssese nominelt 10,8 mill. kråvnajgujmie. Baalhka- jïh åasabijjiedimmie jïh  budsjedteteknihken jarkelimmieh leah 14,4 mill. kråvnah, juktie dïhte ekonomeles våarome  dïenesjedorjemassese geahpene 3,6 mill. kråvnajgujmie.    Juktie goerkesadtemeprosjektem guhkiedidh dle aktem sijsefeelijeraeriem tseegkeme.  Trøøndelageraerien tjaelijefunksjovne lea beetnegh åådtjeme guektienjaepienboelhken  2011-12.  01.08.10 raejeste lea sjïehtesjamme aktem reaktam skuvleskovhtem åadtjodh dejtie mah  leah svihtjemeheaptoes skuvleeejehtallemeøørnegasse jïh bååstede skuvlejaepien, jïh  suerkie 0,3 mill. kråvnah dan øørnegasse åådtje.     Juktie Regijovnale evtiedimmieprogrammen tjïrrh joekedidh, dle 161,6 mill. kråvnah  dåårjeme, mestie 12,8 kråvnah Tjïelten- jïh Regijovnaledepartementeste båetieh.  Staatebudsjedtesne lea vierhtieh lyjkeme mah edtjieh jieliemasse juhtedh regijovnale  evtiedimmien sisnjelen, dejnie dajvine mah idtjin differensiert arbeidsgiveravgift åadtjoeh.  Joekede daejtie vierhtide 1.beeleden 2011 (medtie 8 mill. kråvnah 2010). Akte låhkoe dejstie  vierhtijste edtja gamtebaantebigkemasse nåhtadidh, dejnie dajvine gusnie kommersijelle  aktøørh eah jeatjah gaavhtan sïjhth bigkedh.    Dïhte diedte juktie fylhkentjïelten ålkoejielemevierhtieh joekedidh lea 2011 raejeste serteme  kultuvreste regijovnale evtiedimmiegoevtesasse.      1.7.2 Ulmieh, prijoriteth jïh haestemh  1.7.2.1 Ulmieh    Daah ulmieh leah tjåadtjoen ekonomijesoejkesjeboelhken:</p>
<p type="listitem">Fylhken geajnojde bueriedidh jïh vielie asfalth bïejedh. Dahkoesoejesjisnie dejtie orre  fylhkengeajnojde 2010-13 dle akte tjielke ulmie gïehteldimmiem jïh gorredimmiem  prijoriteradidh, jïh vielie fokusem utnedh trafihkejearsoesvoetese læssanamme  budsjedten tjïrrh, dejtie vaedtseme-jïh sygkelegeajnojde. Båeries fylhkengeajnojne  dle akte ulmie aktem sïejhme bueriedimmiem fylhkengeajnojste buektiehtidh jïh vielie asfalth. Dïhte ulmie asfalten bïjre gaajhkine fylhkengeajnojne 2020 åvtelen lea  tjåadtjoen, jïh edtja aaj gïehteldimmie- jïh gorredimmievuekiem tjåadtjoehtidh.</p>
<p type="listitem">Ektiefaalenassem/dongkemeskovhtem vijrebe evtiedidh fylhkesne. Akte ulmie  ektiedimmiem vuejnedh gaskem ektiefaalenassem abpe fylhkese, jïh  dongkemeskovhtem dajvine, jïh vijrebe evtiedimmie jïh iktedimmie TT-skovhteste  daennie ektiedimmesne. Prosjekten tjïrrh <span type="quote" xml:lang="nob">”Kollektivtransport i distriktene”</span> (KID) dle akte ulmie prosjektem ektiedidh fylhkenttjïelten sïejhme gïehteldimmiebudsjedtese.</p>
<p type="listitem">Vïnhtse/feerja  Akte prijoriteradamme barkoe ruvtefaalenassem tjåadtjoehtidh  fylhkengeajnoefeerjese Eidshaug- Gjerdina jïh Borgan-Ramstadlandet.   Reeremereformen tjïrrh dle fylhkentjïelte aktem stuerebe diedtem  feerjagïehteldimmien åvteste åådtjeme, jïh dej sielkedahkh.  Joekoen daerpies  sielkedahkide gorredidh dovne dejtie orre jïh båeries fylhkengeajnoefeerjide, jïh  laavenjostosne dej sjyøhtehke tjïeltigujmie dle akte ulmie daejnie barkojne nïerhkedh.</p>
<p type="listitem">Tjïrrehtimmie reeremereformeste, maahtoe Dah orre barkoeh mejtie  reeremereformen tjïrrh åådtjeme, aktem tjarki aktivyøki barkoem dej jeatjah  aktøørigujmie krievieh, ij goh unnemes tjïelth. Akte ulmie aktem maahtoem utnedh mij  maahta aevhkine årrodh dagkeres aktivyøki barkosne.</p>
<p><em type="italic">Regijovnale evtiedimmieprogramme </em>Juktie dejtie regijovnale evtiedimmievierhtide bøøremeslaakan nuhtjedh, dle akte ulmie dah tjïelth aktivyøki berkieh juktie hijven evtiedimmieprosjekth evtiedidh. Edtja stuerebe fokusem bïejedh guktie effekte sjædta dejstie regijovnale evtiedimmievierhtijste. Fylhkentjïelten jïjtsh darjojde buerebelaakan daejriehtidh tjielkebe prijoritetigujmie guktie edtja vierhtide nåhtadidh, dej regijovnale evtiedimmiebarkosne. </p>
<p>Barkoeulmie ektiedamme ulmide <em type="italic">Buerebe geajnoeh buektiehtidh jïh vielie asfalth: </em></p>
<p>Gïehteldimmie- jïh skåårvememieriem tjïrrehtidh orre jïh båeries fylhkengeajnojde ekonomijmesoejkesjeboelhken.</p>
<p><em type="italic">Dan hijven ektiefaalenasse goh gåarede årrojidie jïh jieliemasse Byjngetje Nåamesjevuemesne: </em></p>
<p>Tjåadtjoehtidh / vijrebe evtiedidh ruvtefaalenassen fylhkengeajnose Eidshaug-</p>
<p>Gjerdina jïh Borgan-Ramstadlandet.</p>
<p><em type="italic">Gorredimmie sielkedahkijste dovne orre jïh båeries fylhkengeajnoefeerjide: </em></p>
<p>Mieriem sielkedahkefoentide lissiehtidh.</p>
<p><em type="italic">Vijrebe evtiedimmie ektiefaalenasseste /dongkemeskovhte fylhkesne: </em></p>
<p>Sertiestimmie vihties ruvtijste dongkemeskovhtese Iktedimmie byøgkeles maakseme skovhtijste.</p>
<p><em type="italic">Aktem bøøremeslaakan åtnoem åadtjodh dejstie regijovnale evtiedimmievierhtijste: </em></p>
<p>Råajvarimmieh aelkedh juktie illedahkh møøledh. <em type="bold">1.7.2.2 Prijoriteth jïh haestemh </em><em type="bold">Fylhkengeajnoe </em>Dåarjoeh gïehteldæmman jïh gorredæmman fylhkengeajnojste (ij moms), seamma daltesasse bïejesuvvieh goh ekonomijesoejkesje 2010-13. </p>
<p>Orre taallh Fylhkengeajnoesoejkesjisnie 2010-2013 aktem svaalkoem vuesehte medtie 50 mill. kråvnine ekonomijesoejkesjeboelhken, gosse lea dej ekonomeles mieriej bïjre, jïh daerpiesvoete gïehteldæmman/gorredæmman fylhkengeajnojste. Dïhte laahpehtse gorredæmman lea støøremes dejnie båeries fylhkengeajnojne. Jeanatjommes dejstie maaksojste lea funksjovnelatjkojde ektiedamme (maaksoeh latjkoej mietie), jïh dah sïejhme krievemh dovne giesie-jïh daelviegorredimmien sisnjelen, leah læssanamme. Akte tjielke ulmie aktem sïejhme bueriedimmiem fylhkengeajnojste buektiehtidh, jïh vielie asfaltem. Gosse diedtem orre fylhkengeajnoej åvteste serteste, dle aaj daerpies sjædta skåårvedh juktie geajnojde bueriedidh akten eensi vuakan. Ij maehtieh aktem ulmiem jaksedh eensi geajnoevuekien bïjre bielelen jijnjh læssanamme vierhtieh gïehteldæmman jïh gorredæmman, gellie jaepiej åvtese. <em type="bold">Ikteskovhte </em>Soejkesjeboelhken sæjhta ektieskovhtem bïejedh seamma daltesasse goh evtebe ekonomijesoejkesje, jïh sæjhta vierhtide vihties ruvtijste jarkelidh dongkemeskovhtese. Mierielatjkoeh dorjeme guhkiebasse dej støøremes ruvtebijlesïeltigujmie, maaksoen bïjre juktie voenges ruvtefaalenassh juhtedh, aaj skuvleskovhte, mah faamoem utnieh 31.12.2013 raajan. Maaksoeevtiedimmie suerkien sisnjelen læsseneminie, g.j. ihke sïeltelatjkoen tsiehkieh aktem gaajh stoerre baalhkalissiehtahkem sjugniedieh, mij lea stuerebe goh sïejhme baalhkasjïdtedimmie. Læssanamme baalhkamaaksoeh sïjhtieh, lissine bensijne jïh diesele ahkedh læsseneminie, darjodh guktie fylhkentjïelte sæjhta stoerre haestemh utnedh daan suerkien sisnjelen. Dongkemeskovhte akte vihkeles bielie sjïdteme dehtie ektiefaalenasseste fylhkesne. Soejkesjeminie vielie skovhtedïenesjh jïh hoksehtimmieruvth buektiehtidh, gosse vihties ruvtijste dongkemeskovhtese jarkele. Gosse naemhtie sjædta dle dah vihties ruvth vaananieh. Maadthskuvleskovhten maaksoeh aktem stoerre lissiehtahkem åtneme dej minngemes jaepiej. Dïhte åajvahkommes dannasinie vielie åtnoe drosjeste sjidteme gosse eejhtegh beahtsan diedtem utnieh maanaj åvteste, jïh skovhte sjierebijline dejstie svihtjemeheaptoes learoehkijste.Reereme tjarki barka juktie lihties jïh hijven raerieh gaavnedh learoehkidie. Joekoen pryøvoe learoehkidie ektesne vuejedh gosse gåarede. Sæjhta dam suerkiem gaahtjemasse bïejedh gijren 2011. Dah maaksoeh TT-skovhtese leah måjkoedamme. Dïhte uvtemes ihke aktine pryøveprosjektine nïerhkeme gusnie TT-skovhtem iktede jeatjah såarhts byøgkeles maakseme skovhtigujmie. Prosjekten ulmie lea akte gaahpoeh siebriedahke, gusnie dan jeenjesh goh gåarede daan beajjetje TT-utnijijstie edtjieh maehtedh dam sïejhme ektieskovhtem nåhtadidh, aaj dongkemeskovhte jïh hoksehtimmieruvth mah leah gaahpode gaajhkesidie. Dïhte øørnege noererkåarhtine lea ekspressbussine Namsovsen jïh Skierden gaskem, jïh Rørviken jïh Skierden gaskem, jïh dejnie orre fylhkengeajnoefeerjine. Fylhkentjïelte sïelti baalhkateehpemem medtie 0,5 mill. kråvnajgujmie maaksa fïerhten jaepien. Barkeminie dam øørnegem vijriedidh aaj NSB’ese jïh rijhkegeajnoefeerjide. Daelie jearsoesvoetebeelhth gaajhkine bussine. Vihkeles vielie daejnie barkedh tjïeltigujmie, skuvligujmie, eejhtegigujmie jïh vuejijigujmie, juktie tjirkedh dah jearsoesvoetebeelhth åtnasuvvieh. Vuarjesje aktem pryøveøørnegem sjïehtesjdih alko-laesine naan bussine jïh drosjine (tjåanghkan 10). Åasa dan åvteste sæjhta 0, 25 mill. kråvnah sjïdtedh. </p>
<p><em type="bold">Sielkedahkh jïh feerjasijjieh </em>Fylhkentjïelte lea diedtem vaalteme dej <span type="quote" xml:lang="nob">”orre”</span> fylhkengeajnoefeerja-ektiedimmiej åvteste. </p>
<p>Infrastruktuvre daejnie ektiedimmine lea hijven. Dah tjïelth diedtem utnieh infrastruktuvren åvteste sneehpesvïnhtse-ektiedimmesne jïh <span type="quote">”båeries”</span> fylhkengeajnoefeerja-ektiedimmesne.</p>
<p>Naaken dejstie tseegkeldahkijste leah nåake. Juktie tsiehkine viehkiehtidh sneehpesvïnhtseektiedimmesne lea Fylhkendigkie aktem infrastruktuvrefoentem tseegkeme, bueriedimmien jïh gorredimmien gaavhtan. Daan raajan 8 mill kr lyjkeme dan åssjelasse. Aktem dijalogem tseegkeme tjïeltigujmie juktie aktem ellies fylhkentjïelten diedtem gorredidh fylhkengeajnoej åvteste feerjasæjjan, feerjasijjiieh jïh feerja-ektiedimmie. Veanhtede geajnoeh jïh feerjasijjieh, mej åvteste fylhkentjïelte edtja diedtem vaeltedh leah hijven, jïh akte dijaloge aalka Nærøy jïh Viknan tjïeltine, juktie gaavnoes fylhkengeajnoeh goh tjïelten geajnoeh åadtjodh, goh akte maaksoe bååstede. Tsiehkestahta daah geajnoeh aaj geesjeles. <em type="bold">Reeremereforme </em>Reeremereforemn tjïrrh dle fylhkentjïelte orre barkoeh åådtjeme mah sïjhtieh maahtoevtiedimmiem krievedh daejnie suerkine goh laanteburrien /byjresen jïh gøølemen/mearoeburrien sisnjeli. Dïhte orre soejkesje- jïh bigkemelaake sjïehteladta aktem tjerkebe iktedimmiem tjïelten jïh regijovnale siebriedahkesoejkesjimmien gaskem, dagkeres iktedimmie stoerre vierhtieh kreava jïh stuerebe fokusem kreava reeremisnie. Gosse diedtem dej jeatjah geajnoej åvteste serteste, dle aktem stoerre skåårvemedaerpiesvoetem daarpesje juktie geajnojde geesjeles darjodh. Jiene-jienebe gorredimmiebarkoe aajmene sjïdteme, jïh juktie ulmiem jaksedh hijven geajnoej bïjre dle daerpies stoerre vierhtiejgujmie gïehteldæmman jïh gorredæmman gellie jaepiej åvtese. <em type="bold">Regijovnale evtiedimmievierhtieh </em>Tjuara buerebe vuekieh evtiedidh juktie illedahkh møøledh evtiedimmievierhtijste. Aktivyøki barkoe tjïeltigujmie lea akte vihkeles bielie daehtie barkoste, jïh aktivyøki barkoe tjïelti gaskemsh lea vihkeles juktie dan hijven effektem åadtjodh vierhtjiste goh gåarede. Fylhkendigkie jïjnjh nænnoestimmieh åssjaldahki bïjre dorje evtiedimmien bïjre gelline suerkine, bielelen naan dåarjoe-nænnoestimmieh dorjesuvvieh soejkesjetjaatsegidie j.p. Soejkesjetjaatsegh jïh åssjaldahkh barkoen bïjre gelline suerkine sïjhtieh jiehtedh jienebh gihtjieh jïh veanhtadieh dovne skåårvemh, evtiedimmiebarkoeh jïh gïehteldimmiem maaksasuvvieh regijovnale evtiedimmieprogrammeste. Juktie buerebe daejredh guktie sjædta, tjuara tjielkebe prijoriteth darjodh jïh tjielkebe krievemh utnedh guktie effektem vierhtijste vuarjesje fylhkentjïelten jïjtsh darjojne, dej regijovnale evtiedimmiebarkosne. Daate aaj daerpies juktie aktem stuerebe dahkoesijjiem vedtedh jis edtja meatan årrodh vihkeles evtiedimmieprosjektine. Goevtese aktem råållem åådtjeme goh guejmievoetestuvrije gelline evtiedimmiebarkojne, daate evtiedimmiem maahtoste kreava. </p>
<p><em type="bold">Gamtebaante </em>Raeriestimmesne staatesbudsjedtese lea vierhtieh gamtebaantebigkemasse lyjkeme dejnie dajvine gusnie dah kommersijelle aktøørh eah sïjhth bigkedh. Daate joekedimmie båata gijren 2011. Aaj soejkesjamme giesemegirsh bïejedh goh akte bielie dehtie infrastruktuvreste gosse fylhkengeajnojde buerede. <em type="bold">Saemien kultuvre </em>Noerhte-Trøøndelagen Fylhkentjïelte lea Snåasen tjïeltine ektine akte bielie orreme dehtie saemien gïelen reeremedajveste mænngan 1.1.2008. NTFT daan sjïekenisnie 1,2 mill. kråvnah dååste guektiengïelevierhtine Saemiedigkeste fïerhten jaepien, juktie evtiedidh jïh vååjnehtidh åarjelsaemien gïelem jïh kultuvrem Noerhte-Trøøndelagesne. Daah vierhtieh leah åajvahkommes daejtie 3 åejvieråajvarimmide: 1. Sisnjelds råajvarimmieh NTFT’sne, aaj byjngetje eetath 2. Råajvarimmieh Snåasen tjïeltine ektine, gaskem jeatjah gïelejarngem tseegkedh 3. Byjngetje råajvarimmieh jïh prosjekth dåarjodh ohtsemen mietie </p>
<p>Aalkoviste ussjedamme Saemiedigkien guektiengïelevierhtieh vihties gïeleevtiedæmman nåhtadidh, jïh dæjpeles guektiengïelevoetem tseegkedh fylhkentjïeltesne. Latjkoen mietie Saemiedigkine dle NTFT ferriedihks orreme guektiengïeleråajvarimmiej bïjre, jïh mijjieh gelliesåarhts råajvarimmieh jïh darjomh dåårjeme juktie åarjelsaemien gïelem jïh kultuvrem evtiedidh jïh vååjnehtidh fylhkesne. Saemiedigkien sertiestimmie guektiengïeledåarjojste lea gøøkth fïerhten jaepien, jïh våarome lea mijjen reektehtsh, reeknemasse jïh darjomesoejkesjsh. <em type="bold">1.7. 3 Dïenesje jïh dïenesjedorjemasse </em>Guktie dïenesjidie joekedamme lea naemhtie reeknemassesne 2009 jïh budsjedtesne 2010. </p>
<p><em type="bold">Kostrataallh </em>1. Abpe vuelkemesuerkesne (fylhkengeajnoeh, bijleruvth, fylhkengeajnoefeerjah, vïnhtseruvth jïh skovhte svihtjemeheaptoes almetjidie), NT lea veele laanten gaskemedtien bijjelen (eks. Oslo) 2. Dah taallh netto gïehteldimmiemaaksoeh vuesiehtieh inkl. uhtjiedimmieh fylhkengeajnojne, gïehteldimmie/gorredimmie. Jaepien 2008 dle taallem staeriedamme staatedåarjose geajnojde SNK. 3. Noerhte-Trøøndelage lea bijjiebisnie gosse lea skvohtedåarjoen bïjre fïerhten svihtejemeheaptoes utnijasse. Læjhkan akte giehpiedimmie 2008 raejeste 2009 raajan. Dïhte dan åvteste jienebh åenebe jïh vaenebe tuvrh vuejieh, jïh jienebh tt-utnijh dongkemeskovhtem nåhtadieh sijjeste tt-skovhte. 4. Dïhte giehpiedimmie brutto skåårvemisnie jaepien 2007 lea dannasinie dah tjïelth aktem vuelebe maaksoelåhkoem åtneme. 5. 2009 dle Noerhte-Trøøndelage vaenie fylhkengeajnoeh asfaltine åtna, gosse laanten gaskemedtine vierteste. 6. Fylhkentjïelten ållesth gïehteldimmiemaaksoeh fylhkengeajnojde leah laanten gaskemedtien nuelesne. 7. Noerhte-Trøøndelage medtie 80 % bijleruvtebudsjedteste nåhtede skuvlevuelkemidie, daate lea jïjnje, viertiestamme laanten gaskemedtine. <em type="bold">Jeatjah prijoritete </em>Juktie giehpiedimmiem sjïehtesjidh suerkiemieresne 2010 raejeste 2011 raajan dle jeatjah prijoriteth dorjeme Regijovnale evtiedimmieprogrammen sisnjelen, jåarhkeskuvlide sertiestamme jïh unnebe råajvarimmieh vuelkemen sisnjelen. <em type="bold">Politihkeles stuvreme </em>Dïenesje maaksoeh dahkoesoejkesjasse feerhmie fylhken trafihkejearsoesvoeten moenehtsasse. <em type="bold">Reereme </em>Dïenesjisnie baalhkah, sosijale maaksoeh jïh vuelkememaaksoeh åvtehkasse, aamhtesegietedæjjah jïh skovhteluhpiedimmie, jïh aaj gïehteldimmiemaaksoeh regijovnale evtiedimmiegoevtesasse. <em type="bold">Voereseraerie, mïrrestallemen jïh svihtjemeheaptoes raerie jïh Sijsefeelijeraerie </em>Voereseraerien gïehteldimmieraerie jïh mirrestallemen jïh svihtjemeheaptoej raerie leah guhkiedamme seamma daltesisnie goh 2010. Fïereguhte raerie aktem tjåadtjoen 50 % barkoevierhtiem åtna. Lissine aktem sijsefeelijeraeriem tseegkeme 50 % barkoevierhtine. </p>
<p><em type="bold">Regijovnale evtiedimmieråajvarimmieh / sjïehteladteme jieliemasse </em>Regijovnale evtiedimmievierhtieh leah meatan Regijovnale evtiedimmieprogrammesne (REP), jïh sjædta ektine dåarjoejgujmie Tjïelten- jïh dajvedepartementeste tjåanghkan 112,84 kråvnine, jïh Gøøleme- jïh mearoegaedtiedepartementeste, fylhkentjïelten dåarjoe suerkesne. Jaepien 2011dle regijovnale evtiedimmiebarkoe 161,6 mill. kråvnah jïh leah: * Tsiehkestahta annjebodts joekedimmieh nænnoestamme sjïdtieh. Gosse luhpiedimmieh joekedi juktie mearoeburrieh tseegkedh loesine, dååpmehkinie jïh regnbue-dååpmehkine jaepien 2009, dle fylhkentjïelte 21 mill. kråvnah åadtjoeji Gøøleme- jïh mearoegaedtiedepartementeste. Dah vierhtieh goh frijje vierhtieh vadtesovvin, jïh dejtie foentine læjkoeji goh <span type="quote">”mearoegaedtievierhtieh”</span> Regijovnale evtiedimmieprogrammen sisnjelen. 6 mill. kråvnah nåhtadi 2010, jïh raereste dejtie jeatjah 15 mill. kråvnide nåhtadidh 2011, v. goerine bijjielisnie. Joekedimmie dehtie ållesth miereste lea akten prosessen jïh nænnoestimmien tjïrrh, ektiedamme Regijovnale evtiedimmieprogrammese, mij gietedæmman båata fylhkendigkesne goeven. <em type="bold">Beetnehdåarjoeviehkie jieliemasse </em>Akte jïjtse læjkome regijovnale skovhtedåarjose, maam Innovasjovne Nøørje reerie, lea ekonomijesoejkesjeboelhken 2,75 mill. kråvnide bïejeme, fïerhten jaepien. Sektovren låhkoe konsesjovnefaamoebaalhkijste lea 6.46 mill. kråvnide bïejeme, jaapan 2011, jïh abpe ekonomijesoejkesjeboelhken. Lissine konsesjovnefaamoebaalhkah budsjedtese beaja fylhkendigkien budsjedtesuarkan. Funksjovne lissine aamhtesegietedimmiem feerhmie, ektiedimmesne fylhkentjïelten beetnehdåarjoeøørnegigujmie. <em type="bold">Soejkesje- byjrese jïh siebriedahkeevtiedimmie </em>Daate maaksoeh feerhmie mah leah barkose fylhkensoejkesjinie, aktivyøkibarkoeprogrammine jïh jeatjah soejkesjeprosessigujmie ektiedamme, jïh iktedimmie- jïh bihkedimmiediedtem dåarjoehtidh soejkesje-jïh bigkemelaaken bïjre. Daan nuelesne aaj arealereereme båata jïh barkoe byjresinie, ålkoejielieminie jïh sijjieevtiedimmine, jïh aaj stuerebe laavenjostoe Åarjel-Trøøndelagine. Jïjnje dehtie </p>
<p>REP’en barkoste lea daesnie, jïh gïehteldimmiedåarjoe Sisnjelds Nåamesjevuemien Regijovneraaran (Indre Namdal Regionråd), Trøøndelagen Fealadasse (Trøndelag Reiseliv), jïh sïelte Naboer AB, jïh meatan årrodh måårrehtimmiekonsulentem maeksedh Flatangerisnie, Namsovsesne jïh Fosnesne. Juktie såemies soejkesjeprosessh juhtedh, jïh meatan årrodh såemies unnebe evtiedimmiebarkojne, dle aaj budsjedtevierhtieh soejkesje- jïh evtiedimmieråajvarimmide lyjkeme. <em type="bold">Skovhtedïenesjh </em>Bijleruvtedïenesjh Darjoe diedtem åtna voenges jïh regijovnale ektieskovhten åvteste, jïh raereste darjoe 135 mill. kråvnah netto budsjedtesne åådtje, fïerhten jaepien, refusjovni mænngan tjïeltijste. Åajvahkommes dah voenges ruvtesïelth ektiedïenesjidie åestieh. Bijleruvtesne lea skuvleruvth, staarebussh jïh voenges ruvth/almetjeruvth. Dongkemeskovhte lea akte ahkedh sjïdtije bielie dehtie ektiefaalenasseste fylhkesne, medtie 12,5 mill. kråvnajgujmie 2010. Noerhte-Trøøndelagesne medtie 8 mill. kilomeeterh vuaja fïerhten jaepien. Daestie lea 7,5 mill. byøgkeles vuejeme. Skuvleruvth leah 66 % dehtie byøgkeles vuejiemistie. Vïnhtsedïenesjh inkl. feerjah Jaepien 2011 dle budsjedtesne medtie 11 mill. kråvnah (åasa- jïh maaksoestaeriesåvva 2011) juktie fylhkengeajnoefeerjah juhtedh båeries fylhkengeajnojne, 89,3 mill. kråvnah fylhkengeajnoefeerjine orre fylhkengeajnojne, jïh 26 mill. kråvnah (åasa- jïh maaksoestaeriesåvva 2011) vïnhtseruvtide. Fylhkentjïelte feerja- jïh sneehpesvïnhtsedïenesjh åasta daejnie gåhkaldahkine: <em type="italic">Sneehpesvïnhtse: </em>Fylhkentjïelte latjkoem åtna FosenNamsos Sjø AS’ine, juktie ruvteskovhtem åestedh gåhkaldahkesne Namsovse – Rørvik – Leka, inkl. Åarjel-Gjæslingan giesege. Daate latjkoe aaj feerhmie ruvteskovhtem feerjagåhkaldahkine Eidshaug – Gjerdinga jïh Borgan – </p>
<p>Ramstadlandet. Snehpesvïnhtsen latjkoeboelhke lea 8 jaepieh 01.01.2010 raejeste, dejnie nuepine dam 2 jaepieh jåarhkedh. Dennie gåhkaldahkesne lin 42.000 feelijh jaepien 2009, mearan dah gøøkte feerjagåhkaldahkh ållesth 8500 feelijh jïh 4200 vuajastahkh foeresjin jaepien 2009. Vijrebe Åarjel- jïh Noerhte-Trøøndelagen fylhkentjïelth latjkoem utnieh FosenNamsos Sjø AS’ine ruvteskovhtem åestedh gåhkaldahkesne Tråante- Vanvikan. Latjkoe faamoem åtna 01.01.2007 – 31. 12. 2013. Noerhte-Trøøndelagen fylhkentjïelte 60 % darjoedåarjoste maaksa, mearan Åarjel-Trøøndelage 40 % maaksa. Jaepien 2009 lin 165.000 fealadæjjah. <em type="italic">Fylhkengeajnoefeerjah: </em>Latjkoe åestemen bijre ruvteskovhteste dejnie feerjagåhkaldahkine Eidshaug – Gjerdinga jïh </p>
<p>Borgan – Ramstadlandet faamoem åtna 5 jaepieh 01.01.2010 raejeste, dejnie nuepine dam 5 jaepieh guhkiedidh. Jaepien 2009 daah gøøkte feerjah ållesth 8562 feelijh, jïh 4239 bijlh foeresjin. <em type="italic">Orre fylhkengeajnoefeerjah: </em>2010 raejeste dle fylhkentjïelte diedtem åådtjeme daej orre fylhkengeajnoegåhkaldahki åvteste: <em type="italic">1. Lievenge </em><em type="italic">– Hokstad </em></p>
<p>Dïhte latjkoe Tide Sjø AS’ine lea boelhken 01.01.2007 – 31.12.2014. <em type="italic">2. Ølhammeren </em><em type="italic">– Seierstad </em><em type="italic">3. Hofles </em><em type="italic">– Geisnes –Lund </em></p>
<p>Tjaktjen 2009 skovhtem gaahtjemasse bïeji aktine 8-jaepien latjkoeboelhkine 01.01.2012 raejeste. Jaepiej 2010 jïh 2011 dle akten 2-jaepienlatjkoen bïjre seamadamme daan beajjetje operatøvrine, FosenNamsos Sjø AS. <em type="italic">4. </em>Gutvik –Leka </p>
<p>Gåhkaldahke lea gaahtjemisnie orreme jïh latjkoem</p>
<p>Torghatten Trafikkselskap AS’ine dorjeme 01.01.2010 raejeste 31.12.2017 raajan.</p>
<p>Svihtjemeheaptoes almetji skovhtedïenesje Daate dïenesje sjïehteladteme skovhtem svihtjemeheaptoes almetjidie feerhmie, medtie 1900 utnijh, jïh lea akte faalenasse laaken ålkolen, maam mijjieh budsjedteradamme 12,1 mill. kråvnajgujmie jaepien 2010. Gaajhkh utnijh faalenassem åadtjoeh 40 feelemi bïjre fïerhten jaepien, mearan nuerebe svihtjemeheaptoes almetjh faalenassem åadtjoeh 80 feelemi bïjre fïerhten jaepien. Lissine dah dåehkieh mah jårremestovlem nåhtadieh, jïh mah sjiere bijlem daarpesjieh jïh tjelmehts/naåakelaakan vuejnieh, aktem lijkie feelemekåarhtem åadtjoeh, saaht man båeries leah. Akte aalkeme pryøveprosjekte edtja vuartasjidh mejtie gåarede TT-skovhtem iktedidh jeatjah såarhts skovhtine. Guhkiebasse daate sæjhta konsekvensh åadtjodh daan beajjetje faalenassese. <em type="bold">Fylhkengeajnoeh, gïehteldimmieh jïh gorredimmieh </em>Båeries fylhkengeajnoenedte Gïehteldimmie-/gorredimmien mierie lea 90,0 mill.kråvnah eksl. merverdiavgift. Gïehteldimmie lea gaajhkh barkoeh mah leah daerpies jis geajnoe edtja hijven årrodh. Gorredimmie lea daerpies råajvarimmieh juktie aktem jååhkesjamme vuekiem tjåadtjoehtidh, jallh geajnoem bueriedidh skaaraj jïh slæjhtoen mænngan. Aervede aktem fïerhten jaepien lissiehtahkem trafihkesne, nuelelen 1 % dovne geehpes jïh leevles vuajastahkide. Joekedimmie gïehteldimmie-/gorredimmiebudsjedteste lea naemhtie: 2011 dle gøøkte dejstie gïehteldimmielatjkojste orrestahta. Dååjrehtimmie åasaevtiedimmine dagkarinie latjkojne dajvesne jïh dennie jeatjah laantesne, sæjhta jiehtedh aktem maaksoelissiehtahkem medtie 40 %, lissine dam sïejhme åasabijjiedimmiem. Bieljele latjkojde gålkoen, jïh dah faamoem åadtjoeh skiereden 1.b. 2011 raejeste. Geajnoeh mierhkesjidh jïh sjiltadidh lea vihkeles trafihkejearsoesvoeten gaavhtan, jïh dam raeriestamme seamma beetnehveahkine goh 2010, jïh fylhken geajnoesoejkesjen mietie. Beetnehveahka ij leah staeriesovveme åasabijjiedimmien gaavhtan. Raeriestimmie pruvviegorredimmien bïjre, bueriedimmie rekkverk’ste, væjroetjirkeme jïh daerpies bueriedimmie/ jeatjah barkoe leah seamma daltesisnie goh daan jaepien, jïh bielelen staeriedimmie åasabijjiedimmien gaavhtan. <span type="quote" xml:lang="nob">”Sams vegadministrasjon”</span> baalhka- jïh reerememaaksojde maaksa. Orre fylhkengeajnoeh <em type="bold">Budsjedte 2011 </em></p>
<p>Gïehteldimmielatjkojde finansieradamme ihke veanhta dej gøøkte orre latjkoej maaksoebijjiedimmie medtie 40 % sjædta, lissine sïejhme åasabijjiedimmie. Gïehteldimmielatjkojde staeriedamme åasabijjiedimmien gaavhtan. Ij leah kompenseradamme åasabijjiedimmien gaavhtan dejtie jeatjah budsjedtepåastide. Asfaltebudsjedte lea seamma goh 2010, mearan aktem lissiehtahkem raeriestamme daennie påastesne <span type="quote" xml:lang="nob">”Forsterkning før reasfaltering”</span>. Raeriestimmie dejtie jeatjah påastide lea utniehtamme goh daan jaepien, bielelen påaste unnebe råajvarimmieh trafihkejearsoesvoeten gaavhtan, maam raeriestamme hiejhtedh. Råajvarimmieh trafihkejearsoesvoeten gaavhtan leah meatan skåårvemebudsjedtesne. Diversepåastesne leah g.j røønjeme vijri gaavhtan, kruanasijjieh, jeatjah latjkoeh privatigujmie, elektro, pumpestasjovnh j.v.</p>
<p><em type="bold">Fylhkengeajnoeh, skåårvemh </em>Budsjedteraeriestimmie våaromem åtna nænnoestamme fylhkengeajnoesoejkesjisnie boelhken 2010-2013, jïh dahkoeprogramme 2010-2013 (19) orre fylhkengeajnojde. Aamhtesisnie 10/65 dle fylhkendigkie seamadamme guktie edtja aktine tjåenghkies fylhkengeajnoesoejeksjinie barkedh, båeries jïh orre fylhkengeajnojde. Soejkesjisnie, mij gietedæmman fylhkendigkese båata ruffien 2011, ij sïjhth jarkelimmieh båetedh dejnie nænnoestamme prijoritetine, bene maahta akte iktedimmie vuekijste sjïdtedh. Soejkesjeboelhken 2006-2009 dle aktem jarkelimmiem strategijeste fylhkengeajnoeskåårvemidie dorjeme, jïh dle gaajh stuerebe syjhtedassh nænnoestamme. Daan soejkesjeboelhken aaj akte stoerre lissiehtahkem sjïehtesjamme fylhkengeajnoebudsjedtine, jïh ekonomijesoejkesjisnie dle våaroemasse bïejeme daam daltesem guhkiedidh båetije soejkesjeboelhken. Lissine daate soejkesjetjaatsege prijoritetide feerhmie dejte njieljie minngebe jaepide, dle soejkesjisnie aaj akte perspektijve guhkiebasse, dejnie gøøkte minngebe soejkesjeboelhkine jaepien 2020 åvtese, gusnie fokuse lea guktie edtja dejtie orre syjhtedasside saetniedehtedh. Soejkesjetjaatseginie ektine dle aktem stoerre åvtebarkoem dorjeme, jïh soejkesje våaromem åtna dennie strategijesne maam fylhkendigkie nænnoesti (FD-aamhtese 08/25). Daennie nænnoestimmesne dle ulmie akte sïejhme vuekiebijjiedimmie fylhkengeajnojste jïh vielie asfalth geajnojne. Lissine dle nænnoestimmesne væhtah guktie edtja prosjekth prijoriteredh, jïh edtja fylhkengeajnoej gïehteldimme- jïh gorredimmiestandardem tjåadtjoehtidh jallh lissiehtidh. Dahkoeprogramme 2010-2013 (-19) Orre fylhkengeajnoeh Fylhkendigkien tjåanghkosne ruffien dle aktem jïjtse aamhtesem strategiji bïjre gietedin gosse edtja dahkoeprogrammem evtiedidh. Daennie gietedimmesne dle dahkoeprogrammen åejvieprinsihpide nænnoesti, aktine prinsipielle budsjedtejoekedimmine dejtie orre fylhkengeajnojde. Dah mierieh staateste dejtie orre fylhkengeajnojde lea staatebudsjedtesne 2011 jåarhkeme 2010-daltesisnie, jïh åasam staeriedamme 1,8 % (344,9 mill. kråvnah raajan, inkl 43,2 mill. kråvnah sïejhme nænnoestimmie). Dejnie veeljeme strategijine jïh dej ekonomeles mieriejgujmie, dle raeriestimmiem dahkoeprogrammese evtiedamme boelhken 2010-2013. Tjaatsegisnie akte saetniedehteme dejstie råajvarimmijste boelhken. Dïhte tjaatsege våaromem åtna dejnie raeriestimmine mah dijalogetjåanghkojne bøøtin, jïh jeatjah raeriestimmieh. Skåårvemh <span type="quote">”båeries”</span> fylhkengeajnoenedtesne Fylhkendigkien nænnoestimmien mietie voerhtjen 24.b. 2005, dle tjïelth edtjieh 25 % maeksedh dejstie maaksojste vaedtseme-/sygkelegeajnojde fylhkengeajnoebealam. Goh aarebi dle tsiehkestahta dah fylhkh 50 % dåårje trafihkejearsoesvoeteråajvarimmide tjïelten geajnojne. Dah tjïelth dejtie råajvarimmide tjïrrehtieh, jïh fylhke 50 % dåårje. </p>
<p>Prijoriteth: Skåårvemebudsjedte joekedamme prosjektide:</p>
<p>Fylhkengeajnoej skåårvememierie ekonomijesoejkesjisnie 2010-13 lij 115,61 mill. kr., daestie fylhken låhkoe 109,76 mill. kr., jïh tjïelten dåarjoe 5,85 mill. kr. Mierie lij inkl. merverdiavgift. Tjïelten låhkoe trafihkejearsoesvoeteråajvarimmide tjïelten geajnojne ij leah meatan mieresne. Dam vuajna lissietjaaleginie 1A jïh 1B minngelen daennie tjaatsegisnie, dah skåårvemh leah prosjektine joekedamme 2011, jïh meatan vaalteme goh tjåenghkies summe 2012 raejeste. Soejkesjamme 173,61 mill. kr nåhtadidh. Dam dorjeme viehkine aktede <span type="quote">”løønemistie”</span> dejstie dåarjojste <span type="quote">”orre ” rijhkegeajnojde, soejkesjetsiehkien gaavhtan. Daate joekoen fg 17-prosjektese ektiedamme, gusnie ij gåaredh stuerebe skåårvemigujmie nïerhkedh aarebi Stoerredigkie bommebeetnegeohtsemem gietedamme. Prosjekth mah aelkieh 2011 jïh illesuvvieh 2012 Fg 233 Lier x761-Flatås Fg 233 Flatås-Vist Fg 22 Elvran-Ytteråsen Fg 36 Halsøen xE14-Gederås x752 Fg 42 Borås-Almovatnet Fg 491 Fjell x766-Bøle Fg 536 Våg x768-Lundring Fg 542 Sandneskorsen - Sandnesenget Fg 546 Rød-Sør-Eitran Fg 202 Malm x720-boligfeltet Fg 191 Kjerringvik x755-Hovd Fg 120 Markabygd x754-Mølnå Aalka dajvem åestedh, gamtoem vijriedidh jïh veajhtah darjodh, girsh molsedh. Aerviedamme dah barkoeh lea 25 % dejstie ållesth maaksojste, mah leah 24,8 mill. kr 2011. Soejkesjimmie Soejkesjimmiebarkoe lea gaajh stuerebe sjïdteme goh veanteme, åajvahkommes ihke jienebh soejkesjeprosjektigujmie nïerhkeme, jïh daelie stuerebe fokuse væjrose, joekoen kvikkleirevæjroe, goh aarebi. Ij leah seekere mejtie gåarede 15 % dejstie prosjektijste tjïrrehtidh. Daate tjïelten soejkesjegietedimmien gaavhtan, tjïelten beetnehdåarjoeh, dajvetsiehkieh mah eah lin åehpies aareh soejkesjeboelhken jïh dåeriesmoerh dajvem åestedh. Man jïjnjem buektiehtamme fg-soejkesjistie 2010-2013 dejstie ”båeries”</span> fylhkengeajnojste lea vuesiehtamme 1. lissietjaalegisne, jïh vuesehte boelhken 2 voestes jaepiej dle 64 % buektiehtamme. Skåårvemh dennie orre fylhkengeajnoenedtesne (jeatjah rijhkegeajnoeh) Skåårvememierie dejtie orre fylhkengeajnojde lij ekonomijesoejkesjen mietie, 187,6 mill. kr. Soejkesjamme 90,0 mill kråvnah nåhtadidh jaepien 2011. Mieresne aaj merverdiavgift. Ij leah soejkesjamme tjïelte edtja jïjtselåhkoeh maeksedh.</p>
<p>ST. prp. nr 1. (2009-2010) dle Vuelkemedepartemente aktem rentekompenesasjovnedåarjoem vadteme, gusnie våarome lea 92 mill. kråvnah løønedh, fïerhten jaepien. </p>
<p>Ållermaehteme skåårvemeprosjektijste <em type="italic">Gåhkaldahkh bomme-beetnegigujmie: </em><em type="italic">1. Fovsengeajnoeh - </em><em type="italic"><span type="quote" xml:lang="nob">”Ei’ tim’ te’ By’n”</span> </em></p>
<p>Skraejrine voenges jieliemistie Fovsesne, dle dïhte prosjekte ” Fosenvegene – ei’ tim’ te’ by’n” tseegkesovvi, maam Fosen regionråd reerie. Barkoen åssjaldahke lij dajven åejviegeajnojde bueriedidh juktie kommunikasjovnem bueriedidh Fovsesne, jïh Fovsen jïh Tråanten gaskem.</p>
<p>Raereste 35 mill. kråvnah læjkodh Fovsengeajnojde. Edtja beetnegidie uvtemes nåhtadidh fg 755 Vanvikan - Leksvik. <em type="italic">2. </em></p>
<p><em type="italic">Fv17 Steinkjer- Namsos </em>Dah tjïelten åejvieh tjïeltine Verran, Stientje, Namdalseid jïh Namsovse dam Fv17-prosjektem tseegkin. Mænngan aaj dah tjïelth Flatanger jïh Osen meatan orreme barkosne. Prosjekte edtja barkedh juktie aktem ållesth bigkemem buektiehtidh fg 17 Stientjeste Namsovsese, jïh joekoenlaakan Hjellbotn (Vellamelen), Namdalseiden jarngem jïh Bangsund-måelhkieh bueriedidh. 10 mill. kr læjkodh mejtie edtja nåhtadidh vaedtseme- jïh sygkelegeajnosne gåhkaldahkesne Sævik – Spillumshøgda Namsovsen tjïeltesne. Vuesehte aamhtesasse 10/66 Fylhkendigkesne gusnie aaj soejkesjeminie 20-23 mill. kr. åvtelhbodti dåarjodh, aarebi bommebeetnegeprosjektem nænnoestamme. Raereste aaj 5 mill. kr læjkodh juktie dejnie orre Årgård pruvvine nïerhkedh Namdalseiden tjïeltesne. Vuesehte aamhtesasse 10/66 Fylhkendigkesne gusnie sæjhta åvtelhbodti maeksedh 18-22 mill. kråvnah aarebi bommebeetnegeprosjektem nænnoestamme. Raereste 7 mill. kr dan vijrebe soejkesjæmman læjkodh. Daate lea barkoe bommebeetnegeohtseminie, tjïelten bieliesoejkesjimmiejgujmie nïerhkedh jïh ohtje sjïehtesjimmiebarkoe. </p>
<p><em type="italic">Gåhkaldahkh bielelen bommebeetnegh </em>1. Fg 17 Lænn – Sørenget, 12 mill. kr. Aalkeme prosjektem illehtidh 2.Orre pruvvie sijjeste pruvvie mij lea nåake. Galhkuvedåarjoe 12 mill. kr. 2012. 3. Fg 777 Seierstad feerjasijjie, 20 mill. kr. Orre feerjasijjiem bigkedh, dïhte båeries joekoen nåake. Daerpies aarebi orre feerjalatjkoe faamoem åådtje 01.01.2012. 4. Fg 753 Jarkelimmie Viken, 2 mill. kr. Raereste fg 753 Vikengaerteni baaktoe bïejedh Frostasne. Råajvarimmie joekoen vihkeles rijhkegeajnoen gaavhtan, bene aaj stoerre ulmiem åtna trafihkejearsoesvoeten jïh jearsoesvoeten gaavhtan dejtie mah dajvesne årroeh. 5. Fg 760 Kurvatur-råajvarimmie Viesbakkene, 6,0 mill kr. Viesbakkene fg 760 Kråangken tjïeltesne lea muvhten aejkien geerve vuejedh jïh stoerre dåeriesmoerh trafihkejearsoesvoetine utnieh, joekoen dej boelhki gosse njalhkede. Kråangken tjïelte lea guhkiem dam gåhkaldahkem prijoriteradamme. Ihke dajve nåake jïh kanne tjuara dajvem stabiliseredh dle prosjekte ovseekere. Ållesth maakseme 2012. </p>
<p><em type="italic">Programmesuerkieh: </em><em type="italic">Vaedtseme-jïh sygkelegeajnoeh. </em>1. Fg 720 Bratreitelva – Kjerkreit </p>
<p>Verran tjïeltesne. Vaedtseme- jïh sygkelegeajnoe Malmen jarngesne- 900 m. Maaksoe 21 mill. kr. Daerpies illehtæmman 2011. 8,0 mill. kr. 2. Fv 762 Mæhlakosen-Røysing Sjïehtesjimmiesoejkesjem aalkeme. Ovseekere mejtie maahta prosjektem illehtidh 2011? 3. Fv 17 Foldereiden jarnge Raeriestamme refusjovnem 2011. Bigkeme 2010, fylhkentjïelten låhkoe 1,0 mill.kr.</p>
<p><em type="italic">Trafihkejearsoesvoete-råajvarimmieh </em>1. Gåhkaldahkh trafihkejearsoesvoete- (ALARP) Bueriedimmie aktede gåhkaldahkeste. Maaksoe 2,5 mill. kr. 2. Råajvarimmie olles geajnoste vuejieh (URF) Proaktijve råajvarimmieh måelhkine. Maaksoe 1,5 mill. kr. 3. Dåarjoe juktie gajvemh bueriedidh. Aarebi dåarjoeøørnegem guhkiedidh juktie gajvemh bueriedidh jïh gajvemh laahpehtidh. Ovrehte 0,3 mill. kr. 4. Rekkverk bïejedh. Rekkverk bïejedh desnie gusnie vaarege geajnoste vuejedh. Maaksoe 2,5 mill. kr. 5. Vaedtsemesijjieh tjirkedh. Vuartasjamme lea daerpies vaedtsemesijjide buerebelaakan tjirkedh. Maaksoe 1.5 mill.kr. 6. Dallah råajvarimmieh. Maaksoe 1,2 mill. kr. </p>
<p><em type="italic">Byjrese- jïh hokseht-råjvarimmie: </em>1. Byjresegaatoe. Vellamelen. Bueriedimmie fg 17 Vellamelen jarngen tjïrrh. Maaksoe 6 mill. kr. 2. Refusjovne råajvarimmie gijjien vøøste. Refusjovneøørnegem guhkiedidh gijjien vøøste, private almetjh maehtieh 50 % dejstie maaksojste åadtjodh ohtsemen mietie. Ovrehte 0,2 mill. kr. </p>
<p><em type="italic">Ektieråajvarimmie: </em>1. Busselåammah jïh faasoeh. Orre jïh bueriedimmie busselåammijste universelle haamojne. Faasoeh bïejedh gaavnoes busselåammine. Maaksoe 1,3 mill. kr. 2. Bueriedimmie gaavnoes knutepunkteste universelle haamojne jïh tjøødtjehtimmie feelijidie. Maaksoe 1,3 mill. kr. </p>
<p><em type="italic">Soejkesjimmie: </em>Lyjke 7 mill. kr. juktie prosjekth soejkesjidh tjïeltebieliesoejkesje- jïh sjïehtedimmiesoejkesjedaltesisnie lissine dïhte mij lea raeriestamme goh soejkesjimmievierhtieh <span type="quote">”Fg 17-prosjektese”</span>. Soejkesjimmiemaaksoeh prosjektine mah dåarjoem åadtjoeh 2010 prosjekte maaksa. Ij leah seekere mejtie gåarede 15 % dejstie prosjektijste tjïrrehtidh. Dïhte tjïelten soejkesjegietedimmien gaavhtan, tjïelten dåarjoe, tsiehkie dajven bïjre mij ij lij åehpies aareh soejkesjeboelhken, jïh dåeriesmoerh dajvem åestedh. <em type="bold">Regijovnale evtiedimmiefoente </em>Raereste aaksjah jïh låhkoeh åestedh 1,5 mill. kr åvteste regijovnale evtiedimmiefoentesne. Lissine raereste 4,5 mill. kråvnah lååjkedidh. Daam edtja finansieradidh gosse nuhtjemefoentem regijovnale evtiedæmman nåhtede 3,5 mill. kråvnine, jïh veanhtadihks avdrag lååjkedæmman 2,5 mill. kråvnine. Læjhkan vihkeles aktine ferriedihks systeminie, jïh dïhte minngemosth joekedimmie aaksjaj lååjkedimmien jïh åestemen gaskem, lea guktie gihtjeme lea. Ekonomijesoejkesjeboelhken lea daerpies lïhkebe vuartasjidh guktie daltese lea lååjkedimmesne /åestemisnie aaksjijste. <em type="bold">1.8 Gïehtjedimmie jïh vaaksjome </em><em type="bold">1.8.1 Sektovren gïehteldimmiemierie </em><em type="bold">Raereste aktem netto gïehteldimmiemieriem sektovrasse 5,1 mil. kråvnine. Ij leah naan rïektes jarkelimmie mieresne, viertiestamme eknomijesoejkesjinie 2010-13. </em><em type="bold">Gïehteldimmiemierie 2011-14 GÏEHTJEDIMMIE JÏH VAAKSJOME </em></p>
<p>Budsjedteraeriestimmie lea Gïehtjedimmiemoenehtsen raeriestimmien mietie, nænnoestamme aamhtesisnie 31/10. Budsjedteraeriestimmie sïejhmelaakan maaksoeh gïehtjedimmiemoenehtsasse maaksa, jïh gïehtjedimmiemoenehtsen tjaelijesæjjan, maam KomSek Trøndelag IKS åtna, jïh revisjovnem maam KomRev Trøndelag IKS åtna. <em type="bold">1.8.4 Klijma- jïh energijeråajvarimmieh </em>Dah sïejhme byjreseråajvarimmieh sïjhtieh sektovrem feerhmedh, goh njoelkedassh fealadimmien bïjre. <em type="bold">2. Skåårvemebudsjedte 2011-14 </em><em type="bold">2.1 Skåårvemh 2011-14 </em>Raereste dagkerh skåårvemh boelhken 2011-14. </p>
<p>Tjåenghkies raereste 1.869,7 mill. kråvnah skåårvedh ekonomijesoejkesjeboelhken, mestie 507 mill. kråvnah øøhpehtimmiesuerkesne, 6,2 mill dïrregidie baenieklinihkine, 1,288,9 mill. kråvnah fylhkengeajnoeskåårveminie, 2,4 mill. kråvnah juktie aaksjah åestedh, låhkoeh jïh lååjkedimmie regijovnale jielemefoenteste, 5,6 mill, kråvnah goh jïjtse-kapitalinnskudd KLP, jïh 1,5 mill. kråvnah juktie ovmessie systemh abpe åårganisasjovnesne bueriedidh. Lyjke 36,7 mill. kråvnah kapitalfoentese boelhken, mearan 47,2 mill. kråvnah åtnasuvvieh kapitalefoenteste boelhken. Sæjhta orre løønemh vaeltedh 864,9 mill. kråvnaj åvteste ekonomijesoejkejseboelhken. <em type="bold">Skåårvemh 2011 beetnehvierhtiedåarjojne </em><em type="bold">2.1.1 Skuvleskåårvemh jïh baenieklinihkh </em>Dah skåårvemh øøhpehtimmiesektovresne leah ekonomijesoejkesjen 2010-13 mietie, dej jarkelimmiejgujmie mah leah buerkiestamme stuhtjesne 1.5, øøhpehtimmiesektovren nuelesne. Skåårvemh baenieklinihkine jïh dïrreginie leah stuhtjesne 1.5 buerkiestamme, healsoe- jïh sosijalesektovren nuelesne. <em type="bold">2.1.2. Geajnoeskåårvemh jïh regijovnale evtiedimmiefoente </em>Dah skåårvemh geajnojne 2011 lea 269,5 mill. kråvnah, mij lea 23,5 mill. kråvnah vaenebe goh tsiehkestahteme jaepien 2011, ekonomijesoejkesjisnie 2010-13. Jaepien 2012 leah 335 mill. kråvnah, inkl. dam laahpehtsem 2011 raejeste goh neebneme. Jaepien 2013 lea dåårjeme 383,2 mill. kråvnah, inkl. laahpehtsem 2010 raejeste, mij lea 82 mill. kråvnah. Dåarjoe 2014 lea 301,2 mill.kråvnah. Tjåenghkies skåårveme fylhkengeajnojne dan boelhken lea 1.288,9 mill.kråvnah. Destie lea 346,4 mill. kråvnah dåårjeme sertiestimmine gïehteldimmiebudsjedteste dan boelhken. Raereste aaksjah jïh låhkoeh åestedh 1,5 mill. kråvnaj åvteste regijovnale evtiedimmiefoentesne. Lissine raereste 4,5 mill.kråvnah lååjkedidh. Dam edtja dåarjodh viehkine regijovnale evtiedimmien disposisjovnefoenteste 3,5 mill. kråvnine, jïh veanhtadihks avdrag lååjkedimmesne 2,5 mill. kråvnine. Læjhkan vihkeles aktine ferriedihks systeminie, jïh dïhte minngemosth joekedimmie lååjkedimmien jïh aaksjaåestemen gaskem sjædta guktie dan rïektes gihtjemen mietie. Aaj daerpies aktine lïhkebe vuartasjimmine guktie daltese lea aaksjaj lååjkedimmesne/ åestemisnie ekonomijesoejkesjeboelhken. <em type="bold">2.1.3 Jïjtse-kapitaleinnskudd KLP </em>Raereste fïerhten jaepien 1,4 mill. kr dåarjodh skåårvemebudsjedtsne jïjtsekapitaledåarjosne KLP’esne. Jïjtsekapitaledåarjoe lea akte bielie pensjovnesïelten jïjtsekapitaleste laaken mietie. <em type="bold">2.1.4 Kapitalefoente </em>Budsjedten mietie foente sæjhta vierhtieh åadtjodh gosse eekh duaka jaepiej 2011-2013, tjåanghkan 36,7 mill. kråvnaj åvteste. Budsjedten mietie edtja foenteste nåhtadidh 47.2 mill. kråvnah boelhken. <em type="bold">3. Gïehteldimmiebudsjedte 2011-14 </em>Ekonomijesoejkesje 2012-13 (FD 09/77), Ekonomijestrategije 2011-14 (FD 10/31), raeriestimmie staatebudsjedtese jaapan 2011, jïh fylhkenraerien minngebe vuarjasjimmieh leah våaroemisnie dan raeriestæmman jaepiebudsjedtese 2011, jïh ekonomijesoejkesjasse 2011-14. Fylhkendigkie lea aamhtesisnie 10/31, Ekonomijestrategije 2011-14 dagkeres nænnoestimmiem dorjeme: <em type="italic">”Ekonomijestrategije 2011-2014 bïevnesasse vaaltasåvva. Fylhkendigkie sæjhta naemhtie vaestiedidh fylhkenraerien gyhtjelassese dan minngebe barkoen bïjre ekonomijestrategijinie jaepiej 2011-2014: </em>1. </p>
<p><em type="italic">Fylhkendigkie fylhkenraerien vaajtelem jååhkesje, aktem læjkoem darjodh juktie dejtie jarkelimmide dåastodh fylhkentjïelten ekonomijesne. Gosse dam ållesth vierhtieåtnoem vuartasjamme fylhkentjïeltesne, dle vuajna ekonomeles dahkoesijjiem gååvnese. </em>2. </p>
<p><em type="italic">Fylhkendigkie lea siemes barkoen strategijesne, jïh dejnie råajvarimmine mejtie buerkeste 4 mierine. </em>3. </p>
<p><em type="italic">Gosse lea vierhtieåtnoen bïjre øøhpehtimmiesuerkien sisnjelen, tjuara akte prijoriteradamme barkoe årrodh aktem eensi tsiehkiem gaavnedh gaskem sïejhme øøhpehtimmiem jïh sjiere ovmessie-såarhts råajvarimmieh. Sæjhta vihkeles barkoeh goerpedehtedh jis edtja vierhtieåtnoem numhtegh sertiestidh dejtie sïejhme øøhpehtimmieråajvarimmide. Gosse lea dej smaave, sjiere faalenassi bïjre lea vihkeles dam ållesth daerpiesvoetem fylhkesne vuarjasjidh, jïh aktem buerebe aktivyøki barkoem åadtjodh skuvli gaskem joekedimmieprosessesne. Tjuara aaj krøøhkedh dejtie juvnehtimmide mah kanne Byjjenimmiekommisjovneste båetieh. </em>4. </p>
<p><em type="italic">Faageskuvlem juhtedh lea geerve jis dah dåarjoeh staateste eah dejtie rïektes maaksojde maeksieh. Seamma tijjen lea faageskuvlefaalenasse dan vihkeles Noerhte-Trøøndelagese, ihke lea geerve juvnehtidh dam faalenassem våålese prijoriteradidh. Fylhkenraerie tjuara jåarhkedh barkedh juktie stuerebe beetnehvierhtieh åadtjodh dam faageskuvlem juhtedh. Dan laavenjostoen tjïrrh, mij lea Trøøndelageraeresne jïh Laantebieliemoenehtsisnie tseegkeme, byøroe pryøvedh faagesuerkieh gaavnedh faageskuvleøøhpehtæmman, mej bïjre fylhkh maehtieh laavenjostedh juktie dejtie evtiedidh jïh tjïrrehtidh, daerpiesvoeten, kvaliteten jïh maaksoen gaavhtan. </em>5. </p>
<p><em type="italic">Gosse tjuara veeljedh gusnie edtja dejtie gaavnoes vierhtide fylhkengeajnojde eeremasth nåhtadidh, tjuara uvtemes gorredimmiedaerpiesvoetide krøøhkedh. </em>6. </p>
<p><em type="italic">Dastegh edtja jeatjahlaakan prijoriteradidh kultuvresuerkesne, dle fylhkenraerie latjkoe edtja vuarjasjidh guktie edtja dajvemusihkereøørnegem jåarhkedh, jïh fylhkenraeriem birrie aktem aamhtesem dan bïjre buektedh dægkan. Dej stoerre kultuvrebyjrese-vaarjelimmiej gaavhtan fylhkesne, dle kultuvremojhtese-vaarjelimmie tjuara vierhtieh åadtjodh. </em>7. </p>
<p><em type="italic">Joekoen vihkeles regijovnale evtiedimmievierhtieh åtnasuvvieh desnie gusnie effekte støøremes, jïh akte tjielkebe jielemefokuse tjuara reaktoe årrodh. Ihke dah vierhtieh edtjieh åtnasovvedh guktie dah bøøremes effektem vedtieh, dle joekoen vihkeles hijven dïrregh evtiedidh juktie illedahkide møøledh. </em></p>
<p>Maahta aamhtesesalkehtimmiem, moenehtsen raeriestimmiem jïh aamhtesegærjam nedtesne vuejnedh: <em type="bold">3.1 Salderingstrategije jaepiej 2011-14 </em><em type="bold">Salderinge jaepeste 2011 </em>Mænngan raeriestimmiem staatebudsjedtese 2011, jïh baalhka- jïh åasabijjiedimmiem krøøhkeme, dle maehtebe jaepien 2011 rïektes 38,6 mill. vielie kråvnah nåhtadidh, viertiestamme dejnie voestes budsjedtine jaapan 2010. Baaltele sjïdtedimmie frijje baalhkine 7,4 mill. kråvnine, dle summe båata ihke vielie åtnoe momskompensasjovneste 12,6 mill. kråvnajgujmie, læssanamme baalhkah NTE’ste 9,6 mil . kråvnajgujmie, jïh jeatjah jarkelimmieh, tjåanghkan 9, mill. kråvnah (inkl. uhtjiedimmieh). Dïhte neebneme rïektes lissietahke fylhkendigkien budsjedtesuerkesne, jïh rïektes maaksoetsøøpkenassh sektovrinie 8,8 mill. kråvnine, jïh vuelebe gïehteldimmiedaltese 2011, viertiestamme jaepine 2010, 10,7 mill. kråvnajgujmie, dïhte akte læssanamme dahkoesijjie tjåanghkan 58,1 mill. kråvnine. Dannasinie buektiehtamme orre råajvarimmieh meatan vaeltedh sektovrinie, jïh dårjoem byjjenimmiekommisjovnese vedtedh, tjåanghkan 33,8 mill.kråvnajgujmie 2011, jïh aktem lissiehtahkem darjodh sektovrinie pensjovnemaaksojde 21,2 mill, kråvnajgujmie (jïh læssanamme uhtjiedimmieh j.v) Rïektes maaksoetsøøpkenassh/radtjoestimmie (8,8 mill. kråvnah) veanhtede tjïrrehtidh guktie dah råajvarimmieh leah buerkiestamme vierhtieåtnoen bïjre, v. FD 10/31, Ekonomijestrategije 2011-14. Dagkerh råajvarimmieh leah: </p>
<p>Giehpiedimmie øøhpehtimmien mieresne 3. mill. kråvnajgujmie</p>
<p>Illeme skuvli evtiedimmievierhtijste regijovnale evtiedimmebudsjedtesne, medtie 3. mill. kråvnajgujmie</p>
<p>Giehpiedimmie dåarjoste REP’ese 0,8 mil .kråvnajgujmie</p>
<p>Gellie radtjoestimmieråajvarimmieh mah tjåanghkan sjïdtieh 2. mill. kråvnah</p>
<p>Politihkeles darjosne, stavresne, staabesne, v. ållermaehteminie sektovren nuelesne</p>
<p>Jarkelimmieh sektovren gïehteldimmiemierine dehtie voestes budsjedteste 2010 budsjedtese 2011 leah naemhtie: </p>
<p><em type="bold">Jarkelimmieh sektovri gïehteldimmiemierine dehtie voestegistie B 2010 dan B 2011 </em></p>
<p>Dej ovmessie sektovri sisnjeli tjuara lissine beetnehvierhtieh årrodh såemies råajvarimmide jïh barkojde mejtie lea daerpies darjodh 2011. Daate lea lïhkebe buerkiestamme dan aktegs sektovren nuelesne. Sæjhta aaj råajvarimmieh vierhtievuartasjimmeste tjïrrehtidh jarkelimmiedaerpiesvoeten gaavhtan, dan aktegs sektovren sisnjelen. <em type="bold">Salderinge jaepien 2014 </em>Jaepien 2014 dah baalhkah fylhkendigkien budsjedtesuerkesne sïjhtieh tjarki giehpiedamme sjïdtedh viertiestamme jaepine 2013, v. ållermaehteminie stuhtjesne 3.2. Dannasinie daerpies sjïdteme aktem giehpiedimmiem darjodh sektovri gïehteldimmiemierine 2014, 57,3 mill. kråvnine. Daate giehpiedimmie lea mahte seammalaakan sektovri gaskem (vuastarehkere), jïh sæjhta faamoem utnedh goske sjæjsjalamme mah råajvarimmieh mejtie edtja tjïrrehtidh. Fylhkendigkie lea aamhtesisnie 10/31, Ekonomijestrategije 2011-14, jååhkesjamme vierhtievuartjasjimmine jåarhkedh, jïh råajvarimmieh leah daejnie dåehkine bïejesovveme: 1. Vihties råajvarimmieh mejgujmie maahta nïerhkedh 2. Råajvarimmieh mejtie maahta vijrebe salkehtidh nænnoestimmien gaavhtan 3. Dahkoesijjie mij våaromem vadta jeatjahlaakan prijoriteradidh 4. Råajvarimmieh mah vuertiemisnie dastegh ekonomije nåakebe sjædta. </p>
<p>Ekonomijestrategijesne 2012-15 sæjhta vijrebe barkedh fylhkendigkien nænnoestimmiej mietie, jïh identifiseringe dehtie 2. 3. jïh 4. råajvarimmeste bijjielisnie, ihke sæjhta råavjarimmieh 1. mieresne tjïrrehtidh 2011. <em type="bold">3.2 Haestemh soejkesjeboelhken mænngan </em>2015 raejeste stoerre ekonomeles haestemh utnebe ihke momskompensasjovnebaalhkah gïehteldimmesne gaajpanieh, stuerebe maaksoeh reentide jïh avdragide j.v. Maahta salderinghaestemidie ånnetji tijjen åvtese naemhtie vuesiehtidh: </p>
<p>Graafe tsiehkiem vuesehte dastegh sektovremierieh seamma daltesisnie jåarhkah goh 2014 dej minngebe jaepiej. Daate akte ussjedamme tsiehkie juktie maaksoeh jïh baalhkah tjuerieh seamma stoerre årrodh fïerhten jaepien. Dah kruanah taallh vuesiehtieh dannasinie dah sjïehtedimmiedaerpiesvoeth, guktie dah leah daelie. Graafesne dïhte årrojeprognose jaapan 2014 aaj jåarhkeme 2015-2020 raajan. Dannasinie ibie krøøhkeme dejtie årrojejarkelimmide mah leah buerkiestamme stuhtjesne 3.3.1 c) mænngan 2014. Veanhtede badth gosse vaenebe noerh sjïdtieh mah leah16-18 jaepieh, dïhte sæjhta nåake årrodh mijjen frijje baalhkide. Ibie daejrieh mejtie dïhte rïektes årrojeevtiedimmie seamma negatijve sjædta goh prognose <em type="italic">gaskoe nasjovnale sjïdtedimmie. </em>Vaallah lea dejtie baalhkavuartojde bïejeme dan ekonomeles soejkesjasse jaepiej 2011-14, jïh vaallah dejtie krøøhkeme graafesne bijjielisnie. Maahta såemies rïektes sjïdtedimmiem sjïdtedh dejnie frijje baalhkine jaepiej åvtese, juktie ibie badth daejrieh guktie staaten politihke sjædta. <em type="bold">3.3 Lïhkebe ållermaehteme ekonomeles tsiehkijste </em>Fylhkendigkien budsjedtesuerkesne dle meatan vaalta dåarjoeh skaehtide, mieriedåarjoeh (frijje baalhkah) reentebaalhkah, dïeneste jïh garantijeprovisjovne NTE’ste, konsesjovnefaamoe-baalhkah jïh maaksoeh reentide jïh avdragide. Daesnie aaj momskompensasjovnem, læjkoeh disposisjovnefoentide jïh åtnoem dagkarijstie foentijste budsjedterede. Fylhkendigkien budsjedtesuerkie lea naemhtie boelhken 2011-14, v. aaj budsjedtegoerine 1A raeriestimmesne nænnoestæmman (jïh lissietjaalege mij taallide veelelaakan vuesehte): </p>
<p>Fylhkendigkien budsjedtesuerkie sæjhta ållesth geahpanidh 87,5 mill. kråvnajgujmie, 2011 raejeste 2014 raajan. Joekedimmie naemhtie sjædta, 14 mill. kr fïerhten jaepien 2013 raajan, jïh 2013 raejeste 2014 raajan 59,5 mill. kråvnajgujmie. Giehpiedimmie sjædta g.j. ihke maaksoeh reentide jïh avdragide læssanieh, jïh dannasinie 2014 raejeste ibie maehtieh momskompensasjovnh skåårvemijstie gïehteldimmesne nåhtadidh. Boelhken 2011-13 dle budsjedtesne sæjhta 37-46 mill. kråvnah nåhtadidh gïehteldimmibudsjedtesne, dejstie baalhkijste momskompensasjovneste skåårvemijstie, maam maahta darjodh ihke daate akte sjïdtien skåårvemebudsjedte. V. aaj ållermaehteminie stuhtjesne 5.2. Dah maaksoeh reentide jïh avdragide læssanieh 54,3 mill. kråvnajgujmie 2010 raejeste 2014 raajan (inflasjovnen gaavhtan dle reentemaaksojde våålese staeriedamme, seammalaakan goh åasabijjiedimmie, juktie aarvoem åadtjodh 2011-kråvnine). Jeatjah gaavhtan naan unnebe staeriedimmieh dorjeme fylhkendigkien budsjedteseurkien sisnjelen, viertiestamme ekonomije-soejkesjinie 2010-13. Akte veelebe ållermaehteme fylhkendigkien budsjedtesuerkeste lea 5. stuhtjesne. <em type="bold">3.3.1 Frijje baalhkah </em>a) Sïejhme sjïdtedimmie Viertiestamme voestes budsjedtine 2010, dle aktem staeriedamme realsjïdtedimmiem åadtjobe frijje baalhkine 7,4 mill. kråvnine jaapan 2011 (v. kommentarigujmie goeren nuelesne 5. stuhtjesne.) Viertiestamme dejnie daltesinie mijjen frijje baalhkine jaepien 2010, mænngan staeriedamme nasjovnalebudsjedte bøøti suehpeden, dle realsjïdtedimmie 2010 raejeste 2011 raajan 7,0 mill, kråvnah (v. kommentarigujmie goeren nuelesne 5.stuhtjesne). Realsjïdtedimmie jaepien 2011 viertiestamme jaepine 2011 ekonomijesoejkesjisnie 2010-13 lea 18,2 mill. kråvnah (mænngan ekonomijesoejkesjetaallide staeriedamme jïh åasastaeriedamme 2,8 %). Realsjïdtedimmie lea mijjen låhkoe aktede sïejhme lissiehtahkeste frijje baalhkine staatebudsjedtesne 2011 gaajhkide fylhkentjïeltide 200 mill. kråvnine, guktie lij bieljelamme tjïelteproposisjovnesne suehpeden daan jaepien. Realsjïdtedimmie lea ånnetji stuerebe goh mijjieh aerviedimh FD 10/31, Ekonomijestrategije 2011-14, ihke mijjieh lissine dam neebneme realsjïdtedimmiem, aaj aktem hijven effektem åådtjeme dehtie orrestahteme årrojeprognoseste SSB’este, ruffien daan jaepien, v. ållermaehteminie dennie minngebisnie. Gosse staatebudsjedtem 2011 bøøkti, dle reerenasse aaj laanten skaehtie-aarvehtsem bijjiedamme jaapan 2010 150 mill. kråvnajgujmie, v. lïhkebe ållermaehteminie gïehteldimmiereektehtsisnie 2/2010 fylhkendægkan. 2011 raejeste dle læjhkan dïhte læssanamme lïerehtæjjadåarjoe, mij bøøti 2009 dennie reerenassen råajvarimmiepaahkesne finansevaahran vøøste, meatan sjïdteme mieredåarjosne. Staatebudsjedtesne jaapan 2011 tjåådtje <em type="italic">Teknisk beregningsutvalg for kommunal og fylkeskommunal økonomi </em>(TBU) ruffien daan jaepien aerviedamme dah vieliemaaksoeh ektiedamme demografeles evtiedæmman tjïeltesektovresne lea medtie 2,6 mill. kråvnah 2011. Daate lea 200 mil . kråvnah vielie goh TBU’en aerviedimmie njoktjen daan jaepien, jïh båata dejstie orre årrojeprognosijste SSB’este ruffien. Aerviedimmie ij leah fylhkentjïeltide jïh tjïeltide joekedamme. TBU lea dej minngemes jaepiej ij prognosh buakteme man stoerre maaksoeh daerpies guhkiebasse, ihke dah årrojeaarvehtsh åvtese SSB’este eah leah seekere. Staaten aerviedimmie dejtie frijje baalhkide, leah tjåanghkan 49,505 mrd. kråvnah fylhkentjïeltide, joekedamme 22,65 mrd kråvnajgujmie skaehtine, jïh 26,855 mieriedåarjojne jaepien 2011. Dïhte daltese nænnoestamme staatebudsjedtesne jaapan 2010, 2010-kråvnine, lij tjåanghkan 48,361 mrd. kr. frijje baalhkine fylhkentjïeltide, joekedamme 22 mrd kråvnajgujmie skaehtine jïh 26, 361 mrd. kråvnah mieriedåarjojne (eknomijesoejkesje 2010-13 daan daltesasse bigkie). b) Skattøren Raereste Staatebudsjedtesne 2009 dam fylhkentjïelten skattøren baajedh årrodh 2,65 %, mij lea våaromasse bïejeme raeriestimmien 1. mieresne. c) Årrojeevtiedimmie Boelhken 2011-14 libie årrojeprognosem <em type="italic">gaskoeh nasjovnale sjïdtedimmie / middels nasjonal vekst </em>ruffien 2010, Statistisk Sentralbyrå’ste (SSB), våaroemasse bïejeme dejtie frijje baalhkide. Daate prognose vuesehte mijjieh sïjhtebe aktem sïejhme årrojesjïdtedimmiem åadtjodh medtie 0,6 prosentine boelhken aalkovisnie, jïh 0,5 prosenth fïerhten jaepien 2013 raejeste 2020 raajan, jïh laante sæjhta aktem sjïdtedimmiem åadtjodh medtie 1-0,0 prosentine fïerhten jaepien gaskemedtien, seamma boelhken. Prognose gaskoeh nasjovnale sjïdtedimmie dagkeres evtiedimmiem vuesehte 2008 raejeste 2011 raajan laantese, jïh Noerhte-Trøøndelagese (rïektes taallh boelhken 2008-10, prognosetaallh 2011 raejeste): </p>
<p>Aalteredåahkan 16-18 jaepieh dle vielie jeerehtse evtiedimmesne jaepeste jaapan. Prognose vuesehte dovne mijjieh jïh laante aktem vueliedimmiem åadtjoeh 0,1 %, (7 noerh NT’sne) 2010 raejeste 2011 raajan. Jaepien 2012 aktem vueliedimmiem åadtjobe 0,5 % (31 almetjh), mearan laante aktem lissiehtahkem åådtje 0,4 %. Jaepien 2013 aktem lissiehtahkem åadtjobe 2,2 prosentine (123 almetjh) mearan laante aktem lissietahkem åådtje 1,1 %, mearan 2014 aktem vueliedimmiem åadtjobe 1,3 % (76 almetjh), mearan laante aktem lissietahkem 0,2 % åådtje. Jaepien 2010 aktem giehpiedimmiem åadtjoejimh låhkosne 16-18 jaepieh 58 almetjigujmie. Dannasinie aktem giehpiedimmiem åadtjobe 96 noerigujmie boelhken 2010-12. 2014 raejeste akten boelhkese båetebe gusnie vaenebe noerh sjïdtieh aalterisnie 16-18 jaepieh 2020 åvtese, bielelen 2017. Giehpiedimmie sjædta gaskemedtien medtie 1,5 % fïerhten jaepien dan boelhken, tjåanghkan 583 noerh (ryøknemebiejjie tsiengelen 1.b fïerhten jaepien). Dah gajvemh bæjjese våålese dej jaepiej åvtese leah naan haestemh dovne åårganisasjovnese jïh åårganisasjovnen ekonomijen gaavhtan. Prognose <em type="italic">gaskoeh nasjovnale sjïdtedimmie </em></p>
<p>SSb’ste lea aarebi vuesiehtamme dïhte fiejlh åtna. Prognose ruffien 2010 vuesehte mijjieh edtjebe 93 jienebh noerh (jïh laante 500 vaenebe) meatan ryøkneme baalhkasystemesne jaepien 2011, (mij ryøknemebiejjiem 1.7 nåhtede jaepien budsjedtejaepien åvtelen), goh dïhte prognose ruffien 2009 aerviedi, jïh maam mijjieh våaroemasse bïejimh jaepien 2011, ekonomijesoejkesjisnie 2010-13. Ekonomijesoejkesjisnie 2010-13 edtjimh dam vueliehkommes noerelåhkoem utnedh 2010, mearan dan urremes prognosen mietie dam vueliehkommes noerelåhkoem åadtjobe (boelhken 2010-14) jaepien 2012. Dah fïerhten jaepien staeriedimmieh årrojeprognosinie SSB’ste leah akte juerie mijjen ekonomijesoejkesjimmesne. Årrojeprognose ruffien 2010 dannasinie naan jeatjah ekonomeles tsiehkieh vadta goh seamma prognose ruffien 2009, mij våaroemasse bïejesovvi ekonomijesoejkesjisnie 2010-13 jïh ekonomijestrategijesne 2011-14. Mijjieh jallan 11 mill. vielie kråvnah åadtjobe frijje baalhkine jaepien 2011 dejnie orre årrojeprognosinie, goh dïhte mij åtnasovvi ekonomijesoejkesjisnie 2010-13. Jaepien 2012 medtie 1. mill. kråvnah vaenebe åadtjobe, mearan 2013 medtie 4 mill. kråvnah vaenebe åadtjobe goh dam maam våaroemasse bïejimh ekonomijesoejkesjisnie 2012-13. Gïehtjedimmieh vuesiehtieh årrojeevtiedimmie aktem teehpemem mijjese vadteme jallan 34 mill. kråvnine boelhken 2005-2010. Daate ihke mijjen årrojeevtiedimmie lea laanten gaskemedtien nuelesne orreme. Mijjen sïejhme årrojesjïdtedimmie lij 2,4 %, mearan laanten sjïdtedimmie lij 5,5 %. Boelhken 2005-2010 dle noerelåhkoe aalterisnie 16-18 jaepieh læssanamme 7,2 %, mearan laante aktem lissiehtahkem åtneme 11, 8 %. <em type="bold">3.3.2 Reeremereforme </em>2010 vierhtieh åadtjoejimh juktie reeremereformem tjïrrehtidh akten sjïere joekedimmien mietie, jïh staate tjïertesti joekedimmie meehti jorkesovvedh mænngan. Dah vierhtieh mejtie åadtjoejimh 2010 leah guhkiedamme seamme daltesisnie staatebudsjedtesne jaapan 2011 (bielelen faageskuvlh), jïh åasastaeriedamme 2,8 %. Mijjieh daam daltesem våaroemasse bïejeme abpe soejkesjeboelhken. Reentekompensasjovneøørnege skovhteråajvarimmiej åvteste fylhkine jåarhka 2019 raajan, gusnie mijjieh ohtsemen mietie maehtebe vierhtieh reentaj åvteste åadtjodh akten fïerhten jaepien løønemen åvteste, 92 mill. kråvnaj raajan. Ussjedeminie dam øørngegem ållesth nåhtadidh. <em type="bold">3.3.3 Jarkelimmieh baalhkasystemeste </em>Staatebudsjedtesne 2011 ij leah naan orre bïevnesh barkoen bïjre aktine orre baalhkasysteminie fylhkentjïeltide. Goh buerkiestamme Ekonomijestrategijesne 2011-14 (FD 10/31), dle KRD tjïelteproposisjovnesne jaapan 2011 bieljelamme, departemente vielie salkehtimmiebarkoem daarpesje. Ij leah saernieh båateme gåessie orre maaksoetjoevtenje fylhkentjïeltide maahta gaervies årrodh. Maahta badth 1-2 jaepieh aerviedidh. Tjuara jienebh faageles gyhtjelassh vielie vuarjasjidh. Jåarhkeøøhpehtimmesne lea daerpies vielie salkehtidh, juktie gaavnehtidh mejtie buektehte vieliemaaksojde bårrode viesehtimmien gaavhtan gaptjedh. Tjuara aaj veeljedh mah væhtah faageskuvlh edtjieh utnedh. Dejtie voenges ruvtide (ektieskovhte) lea haestemh hijven væhtah gaavnedh. Daate lea joekoen dejtie væhtide mah edtjieh maaksoejeerehtsidie vuesiehtidh vïnhtside/feerjide. </p>
<p>Ihke dah tjïelth Nåamesjevuemesne 2008 raejeste, Noerhte-Nøørjen jïh Nåamesjedåarjoem åådtjeme, dle fylhkenraerie veanhtede fylhkentjïelti orre baalhkasysteme mijjese dejtie seamma tsiehkide vadta, daejtie bielide fylhkeste. Goh ållermaahteme ekonomijesoejkesjisnie 2009-12, dle daate daårjoe maahta 36 mill. kråvnah sjïdtedh (seamma tsiehkieh goh Nordlaantesne). <em type="bold">3.4 Pensjovne </em>Budsjedten mietie ekonomijesoejkesjisnie edtjebe vierhtieh utnedh dejtie aerviedamme iemie pensjovnemaaksojde, dovne Kommunal landspensjonskasse’sne (KLP) jïh Statens pensjonskasse’sne (SPK). Daate iemiedaltese edtja maeksedh dam reeknemasseligke leavloem netto pensjovnemaaksoste (ekskl. barkiji låhkoe), jïh dah premijejoekehtsh reeknemassesne bååstede 2002 raajan, gosse orre mieriedimmie eelki juhtedh. Neebneme mieriedimmien mietie edtja premijejoekehtsem (dïhte joekehtse maakseme premijen jïh netto pensjovnemaaksoen gaskem) reeknemassesne tjaeledh 15 jaepieh. Aerviedimmie mijjen iemiedaltesistie jaepiej 2011-14 lea ånnetji muevie, ihke dah pensjovnesïelth staeriedieh jïh orrestehtieh sijjen tsiehkieh ahkedh. Mijjen ållesth premijemaaksoe aktem bieliem feerhmie maam dah sïelth baalhkaveahkeste ryøknoeh (aktijve barkijh) jïh akte bielie maam tjirkemefoenteste ryøknoe (tjåadtjoen reaktah jïh pensjovnisth). Gåabpagidie bielide krøøhkeme mijjen budsjedtesne, dan saatsen tjïrrh maam budsjedteradamme baalhkaveahkeste ryøknoe. Daate akte sïejhme saatse darjoej budsjedtese jïh reeknemassetjaelemasse pensjovnemaaksojste, jïjtsh barkijidie jïh pensjovnistide. <em type="bold">3.4.1 Kommunal Landspensjonskasse (KLP) </em></p>
<p>Sektovri mieriej mietie maahta aktem premijesaatsem 15.3 prosentine utnedh abpe soejkesjeboelhken ektieøørnegisnie, dsj. akte tjåenghkies iemiedaltese medtie 37,6 mill. kråvnine fïerhten jaepien, ekskl. barkoevedtjiemaaksoe. Daate akte lissiehtahke viertiestamme evtebe ekonomijesoejkesjinie. Dannasinie dle sektovri mierieh bæjjese staeriedamme 7,4 mill. kråvnajgujmie pensjovnemaaksojde, jïh 1 mill. kråvnah læssanamme barkoevedtijemaaksose, viertiestamme daltesinie ekonomijesoejkesjisnie 2012-13. <em type="bold">3.4.2 Statens pensjonskasse (SPK) </em>Sektovri mieriej mietie maahta aktem premijesaatsem 11,3 % utnedh abpe soejkesjeboelhken, dsj. akte tjåenghkies iemiedaltese medtie 48,7 mill. kråvnine fïerhten jaepien, ekskl. barkoevedtijemaaksoe. Øøhpehtimmiesuerkiej mierieh leah bæjjese staeriedamme 11,3 mill. kråvnajgujmie pensjovnemaaksose, jïh 1,7 mill.kråvnah læssanamme barkoevedtijemaaksose viertiestamme dejnie daltesinie ekonomijesoejkesjisnie 2010-13. <em type="bold">3.5 Baalhka-jïh åasabijjiedimmie </em>Baalhka- jïh åasabijjiedimmie budsjedtesne 2011 jïh ekonomijesoejkesjisnie 2011-14 våaromem åtna baalhka- jïh åasabijjiedimmesned dennie raeriestimmesne staatebudsjedtese. </p>
<p>Baalhka-jïh åasabijjiedimmiem skaehteste, mieriesertiestimmiem jïh baalhkajaabnadimmiem budsjedteraeriestimmesne lea ektesne vuarjasjamme gosse dejtie frijje baalhkide moeneme. Daate vuesiehtimmie vuesehte dejtie saatside mejtie nåhtadamme:</p>
<p>Skåårvemebudsjedtem åasastaeriedamme 2,8 %. Sektovri gaskemedtiesaatse sæjhta jeerehtidh mestie man stoerre låhkoe budsjedteste mij leah maaksoeh baalhkide jïh jeatjah maaksoeh. Dah sektovrh sïjhtieh dannasinie aktem ånnetji joekehts tjåenghkies åasabijjiedimmiefaktovrem utnedh. <em type="bold">4. Gïehteldimmie jaepien 2010 </em>Vuesehte jïjtse aamhtesasse gïehteldimmiereektehtsen bïjre, fylhkendigkiereektehtse 2/2010 mij politihkeles gietedæmman båata gosse jaepiebudsjedtem 2011 jïh ekonomijesoejkesjem 2011-14 gietede. <em type="bold">5. Fylhkendigkien budsjedtesuerkie </em>Daennie stuhtjesne akte vielie veele ållermaehteme baalhkijste jïh maaksojste fylhkendigkien budsjedtesuerkien nuelesne, v. stuhtjine 3.3. <em type="bold">5.1 Frijje baalhkah </em></p>
<p>Boelhken 2011-14 dah frijje baalhkah leah budsjedteradamme guktie raeriestimmie lij staatebudsjedtese 2011, naemhtie:</p>
<p>Jaepiej 2012-2014 dah taallh dejtie frijje baalhkide leah seamma daltesisnie goh 2011, ajve staeriedamme dejtie veanhtadihks årrojejarkelimmide Noerhte-Trøøndelagesne jïh abpe laantesne. <em type="bold">Aerviedimmieh sjïdtedimmien bïjre </em>Dah taallh jaapan 2010 dam voestes budsjedtem vuesehte jïh lea 2010-kråvnine, mearan dah taallh jaepiej 2011-2014 leah 2011-kråvnine. Juktie aktem taallem gaavnedh jaapan 2010 maam maahta viertiestidh jaepine 2011, tjuara dejtie jarkelimmide laavenjassine staeriedidh, viertiestamme jaepine 2010. Baaltele tjuara taallide staeriedidh ihke joekehts åasadaltese. Jarkelimmieh laavenjassine leah tjåanghkan 1,6 mill. kråvnah, jïh leah jarkelimmieh learohkelåhkosne staaten jïh private skuvline, gehpanamme dåarjoe faageskuvlide jïh læssanamme dåarjoe skuvleeejehtallemeøørnegasse dejtie maanide mah leah svihtjemeheaptoes. Daate lea guktie staaten ryøknemevuekie lea dennie tjaatsegisnie Beregningsteknisk dokumentasjon til inntektssystemet (Kruana heefte jaepien 2011), viertiestamme seamma vihtiestimmine jaapan 2010. Mijjen aerviedimmieh ånnetji joekehtehtieh dejstie taallijste staatebudsjedtetjaatsegisnie (Kruana heefte), ihke mijjieh mijjen jïjtse årrojeprognosem nåhtadibie jaapan 2011, v. ållermaehtemine stuhtjesne 3.3.1 mierie c), mearan staaten aerviedimmieh såemies mearan årrojelåhkose b. 01.01.2010 bigkie. </p>
<p>Aerviedimmie viertiestamme voestes budsjedtine, jaapan 2010 Summe frijje baalhkah dennie voestes budsjedtesne jaapan 2010 (1.678,8 mill. kr) lissiehtamme jarkelimmieh jaapan 2011, 1.680,4 mill. kråvnah sjïdtieh. Åasastaeriedamme staaten åasaryøknemsaatsine 2,8 %, dle summe 1,727,4 mill. kråvnah sjædta. Budsjedteradamme frijje baalhkah jaepien 2011 lea 1.734,8 mill. kråvnah. Realsjïdtedimmie dehtie voestes budsjedteste 2010 2011 raajan sjædta (1.734,8 – 1. 727,4 =) 7,4 mill. kråvnah.</p>
<p>Aerviedimmie viertiestamme staeriedamme budsjedtine jaapan 2010, seamma goh RNB</p>
<p>Staaten sjïdtedimmieaarvehtse jaapan 2011 staatebudsjedtesne 2011, læjhkan dam daltesem frijje baalhkine vierteste, viertiestamme dejnie staeriedamme nasjovnalebudsjedtine (RNB) jaepien 2010. Mijjen frijje baalhkah, aerviedamme RNB’en mietie, jïh minngemosth årrojelåhkoe b. 01.01.10, 1.679,1 mill. kråvnah vedtieh jaepien 2010. Gosse daate daltese staeriesåvva jarkelimmiej åvteste mah bijjielisnie neebneme (1,6 mill. kr.) jïh åasastaeriesåvva staaten saatsine 2,8 %, dle summe 1.727,8 mill. kråvnah sjædta. Viertiestamme daejnie viertiestimmiemierine (RNB 2010) dle realsjïdtedimmie jaapan 2011 (1.734,8 – 1.727,8 = ) 7 mill. kråvnah sjædta.</p>
<p>Aerviedimmie 2011-aarvehtsen muhteste, ekonomijesoejkesjisnie jaepiej 2010 - 2013 Viertiestamme jaepine 2011 ekonomijesoejkesjisnie 2010 – 13 lea mijjen realsjïdtedimmmie jaepien 2011 18,2 mill. kråvnah. Summe båata gosse vaalta frijje baalhkah jaepien 2011, frijje baalhkijste jaepien 2011 ekonomijesoejkesjisnie, mænngan dah leah åasastaeriesovveme 2010-daltesasse, jïh staeriedamme goh bijjielisnie. <em type="bold">5.2 Momskompensasjovne </em>2010 raejeste edtja baalhkah momskompensasjovneste skåårvemijstie, mieriedimmien mietie skåårvemebudsjedtesne budsjedteradidh, sertiestimmien tjïrrh gïehteldimmiebudsjedteste. Jaepien 2010, edtja unnemes 20 % sertiestidh, 2011 unnemes 40 % jnv. Akten dagkeres lissiehtimmien mænngan mij vïjhte jaepieh ryøhkoe, edtja gaajhkide momskompensasjovnide skåårvemijstie mieriedimmien mietie, budsjedteradidh skåårvemesbudsjedtesne 2014 raejeste. Tjåanghkan 197,4 mill.kråvnah kompensasjovnine dååste njieljienjaepienboelhken. Daestie serteste 12,8 mill, kråvnah skåårvemebudsjedtese jaepiej 201 – 2014. 74,6 mill. kråvnah aajmene sjædta gïehteldimmesne. Raereste 8,9 mill.kråvnah daestie disposisjovnefoentese læjkodh jaepien 2011 (aarebi jaepiej 57,8 mill. kråvnah lyjkeme). Boelhken 61,9 mill. kråvnah nuhtjesåvva dehtie seamma disposisjovnefoenteste. Mijjieh foentem bæjjese bigkebe jïjtsh vierhtijste, jïh dannasinie sïjhtebe reeknemassemieriedimmien njoelkedassi nuelesne årrodh dastegh akte faetie sjædta jaepien minngiegietjesne. Daate sæjhta jiehtedh medtie 37-46 mill. kråvnah øørnegen baalhkijste fïerhten jaepien åtnasuvvieh gïehteldimmiebudsjedtesne (tjaånghkan 127,7 mill. kråvnah boelhken), v. <span type="quote" xml:lang="nob">”Sum disposisjoner moms”</span> goeresne bij ene. 2013 lea dïhte minngemes jaepie mijjieh maehtebe vierhtieh nåhtadidh dehtie øørngistie gïehteldimmiebudsjedtesne, jïh daan jaepien sïjhtebe aaj medtie 46 mill. kråvnah nåhtadidh gïehteldimmesne gosse abpe foentem nåhtadibie maam aarebi jaepiej bæjjese bigkeme. 2014 raejeste ibie sïjhth dagkerh vierhtieh utnedh gïehteldimmiebudsjedtesne, jïh dïhte akte haesteme salderingen gaavhtan sjïdteme. V. aaj ållermaehteminie jïh illustrasjovnine v. 3.2. <em type="bold">5.3 Læjkoe disposisjovnefoentese </em>Jaepien 2011 raereste baalhkah momskompensasjovneøørnegistie skåårvemidie mah leah disposisjovnefoentese lyjkeme, 8,9 mill. kråvnajgujmie. Raereste 29,5 mill. kråvnah læjkodh akten jïjtse geajnoefoentese boelhken 2011- 14, v. ållermaehteminie stuhtjesne 5.5. <em type="bold">5.4 Åtnoe disposisjovnefoenteste </em>Raereste 5,2 mill. kråvnah nåhtadidh disposisjovnefoenteste boelhken. Sæjhta abpe foentem låeptedh 2012. </p>
<p>Lissine budsjedterede 6,1 mill. kråvnah nåhtadidh disposisjovnefoenteste boelhken, mij lea bæjjese bigkeme vierhtijste momskompensasjovneøørnegistie, v. ållermaehteminie stuhtjesne 5.2. <em type="bold">5.5 Reentebaalhkah jïh dïenes </em><em type="bold">te NTE Holding as’ste </em></p>
<p>Fylhkendigkie nænnoesti dïenestemaallem NTE Holding AS’ese aamhtesisnie 08/150 rihkeden 2008. Dellie aaksjekapitale tjåanghkan 2 mrd kråvnine jorkesovvi laajkose diedtine. Nænnoestimmien mietie edtji jarkelimmiem darjodh 2009. Edtja siemes sjiedtedh akten reentesaatsen bïjre mij 5 jaepieh ryøhkoe.</p>
<p>Fylhkenraerie lea aamhtesisnie 09/234 b. 15.12.2009 latjkoem jååhkesjamme dïedteles løønemen bïjre</p>
<p>NTE’en jïh fylhkentjïelten gaskem; latjkoe faamoem åtna 10 jaepieh. Latjkoe buakta aktem fïerhten jaepien maaksoem 150 mill. kråvnine reentine. Ij leah tsiehkestahteme avdrag dennie tjåadtjoen reenteboelhken 10 jaepine. Tjåanghkan daate ånnetji stuerebe maaksoe vaadta goh dïhte mij lea ekonomijesoejeksjisnie 2010-13. Ij sïjhth dejtie reentebaalhkide 150 mill.kråvnine, åasastaeriedidh.</p>
<p>Lissine reentide jïh avdragide diedteles laajkoej åvteste, dle aktem dïenestem dehtie illedahkeste vaalta, juktie akten geajnoefoentese læjkodh. Daan mietie, lea jaepiej 2011 -14 tjaaleme aktem dïenestem 20 mill. kråvnine. Daate daltese akte våårege aarvehtse budsjedtesne, jïh ij dannasinie ussjedeminie abpe dïenestem olkese vaeltedh, viertiestamme dïenestemaalline. Sïelten illedahkh dej minngemes jaepiej gujht aktem dïenestem bieljelieh mij iemielaakan lea aarvehtsen bijjelen mijjen budsjedtesne. Dïenestem akten disposisjovnefoentese (geajnoefoente) lyjke, mænngan lissiehtamme geajnoeskåårvemi reentah jïh avdrag maakseme (dsj. skåårvemh stuerebe goh daltese 2008, 46,1 mill. kråvnine). Dastegh reeknemasseligke faetie fylhkenkaassesne, tjuara dam læjkoem giehpiedidh jallh hiejhtedh juktie faetiem giehpiedidh. Daate tjïelten jïh fylhkentjïelten reeknemassenjoelkedassine tjåådtje. Akte jeatjah fåantoe ihke tjuara læjkoem giehpiedidh, lea dastegh maksimale jååhkesjamme reentesaatse skaehtieåejvieladtjijste unnebe sjædta goh dïhte mij leah våaroemasse bïejeme gosse dïenestemaallem nænnoesti. Dellie summe reentah jïh avdrag unnebe sjædta goh tsiehkestahteme, jïh dellie iemie vuarjasjidh mejtie naakede dehtie dïenestistie edtja dan sïejhme gïehteldæmman juhtedh.</p>
<p>Daate aerviedamme dorjesovveme aktine fïerhten jaepien dïenestinie 20 mill. kråvnine goh vuesiehtimmie: Ihke reentah jïh avdrag læssanamme geajnoeskåårvemijstie leah naa smaave dej voestes jaepiej, geajnoefoente sæjhta summem spååredh, goske jaepien 2014 gosse summe sæjhta medtie 65 mill. kråvnah årrodh. Dan mænngan maaksoeh reentide jïh avdragide sïjhtieh stuerebe sjïdtedh dïenestistie, juktie geajnoefoente geahpene. 2020 minngiegietjesne sæjhta årrodh medtie 10 mill. kråvnah foentesne, dastegh reentadaltese guhkies reentine ij jeatjahlaakan sjïdth goh dïhte budsjedteradamme daltese.</p>
<p>Dej tsiehkiejgujmie mah dan raajan leah våaroemasse bïejeme, dle maaksoeh reentide jïh avdragide lissiehtamme geajnoeskåårveminie sïjhtieh aktem bijjiegietjiem jaksedh 2020, medtie 37 mill. kråvnajgujmie fïerhten jaepien. <em type="bold">5.6 </em></p>
<p><em type="bold">Garantijeprovisjovne NTE’ste </em></p>
<p>Fylhkendigkie lea nænnoestamme løønemen åvteste tjirkedh, maam NTE Holding AS dååste gosse NTE jorkesåvva. Tjåenghkies tjirkeme løønemesumme lij 2328 mill. kråvnah sertiestimmesne ruffien 2007. Løønemesumme, jïh destie aaj dïhte rïektes tjirkemediedte, geahpene naemhtie guktie latjkeme dejtie sjyøhtehke løønemidie maeksedh. Fylhkendigkie aaj aktem garantijeprovisjovnem 0,5 % løønemistie nænnoestamme, jaepien minngiegietjesne. Idtji vïjhte obligasjovneløønemh tjåanghkan 50 mill. kråvnine (minngemes orrejaepien) sertiesth. Daelie fylhkenkaassa diedtem åtna dej løønemi åvteste. Dah baalhka-aarvehtsh leah ånnetji geahpanamme, viertiestamme daltesinie ekonomijesoejkesjisnie 2010-13. <em type="bold">5.7 Reentebaalhkah, reentemaaksoeh jïh avdrag </em>5.7.1 Jeatjah reentebaalhkah </p>
<p>Jeatjah reentabaalhkine leah reentabaalhkah beetnegijstie baanghkesne, løønemereentah bigkemistie jïh reentah mejtie bååstede åådtjeme dejnie staateles løønemeøørneginie skuvlegåetide. Reentah foentijste, gusnie moeneme dah reentah edtjieh foentese juhtedh, leah daestie vaalteme. Tsiehkestahta reentabaalhkah 10,4 mill. kråvnine jaepien 2011. Dastegh skåårvemeløønemh bæjjese vaaltasuvvieh guhkiem åvtelen beetnegh åtnasuvvieh, dle lijkiereentabaalhkah sjïdtieh, bene aaj lijkiereentamaaksoeh. Læjhkan netto reentamaaksoe ij dan jïjnjem jorkesh. <em type="bold">5.7.2 Reentah jïh avdrag </em>Våaroeminie dejnie rïektes løøneminie 2010 minngiegietjesne, jïh dah raeriestamme skåårvemh ekonomijesoejkesjeboelhken, lea daam reenta- jïh avdrag-aerviedimmiem dorjeme mij lea våaroemasse bïejeme ekonomijesoejkesjeboelhken 2011 – 14 (deflatert): </p>
<p><em type="italic">Reentah jïh avdrag - tsiehkieh </em></p>
<p>Daah tsiehkieh leah våaroemasse bïejesovveme reenta- jïh avdrag-aerviedimmide jaepiej 2011-14:</p>
<p>Gaajhkh budsjedteradamme løønemh 2010 leah vaalteme, giehpiedamme løønemigujmie guktie gïehteldimmiereektehtse 2/2010 lea fylhkendægkan</p>
<p>Orre løønemh bæjjese vaaltasuvvieh goh løønemh ektiedamme Nibor.</p>
<p>Aervede gaajhkh løønemh fïerhten jaepien 30.06.</p>
<p>Gosse tjåadtjoen reenteboelhke orrije, dle reentam aervede goh orre løønemasse.</p>
<p>Vuarjesje jïh tjïrrehte dam maereles reentetjirkemem ahkedh. Iemielaakan dle løønemelåhkoem galkije reentine 40 jïh 60 % gaskem steerie.</p>
<p>Tsiehkestahta dah reentah prosjektide bigkemeboelhken meatan vaaltasuvvieh bigkemeprosjektine goh akte bielie bigkememaaksojste, jïh fylhkenkaassen reeknemassese båata dehtie raajeste bigkeme gaervies.</p>
<p>Våaroemasse bïejeme dïhte avdragtijje orre løønemidie lea 30 jaepieh.</p>
<p>Refunderte reentah, ektiedimmesne staateles løønemeøørneginie skuvlegåetide jïh vuelkemeåssjelidie aktem 3 % reentasaatsem utnieh. <em type="bold">5.8 Reentakompensasjovne </em>Fylhkentjïelte reentakompensasjovnem åådtje dej skåårvemi åvteste skuvlegåetine jïh skåårvemi åvteste skovhteråajvarimmine. Mijjen kompensasjovnemierie dej skåårvemi åvteste skuvlegåetine lea 103 mill. kråvnah. Mijjieh ussjedibie mijjieh abpe dam mieriem låeptebe 2011, jalhts sjyøhtehke skåårvemeboelhke lea jaepiej 2009 – 2016. </p>
<p>Skåårvemeøørnege skovhteråajvarimmine lea dïhte kompensasjovne aktede skåårvemevolumistie jaepiej 2010-2019, 92 mill. kråvnine fïerhten jaepien. Øørnege lea gårredamme skovhteråajvarimmide sïejhmelaakan, jïh ij ajve fylhkengeajnojde, mej åvteste diedtem åådtjeme. Nåhtede dam reentasaatsem gåabpagidie øørnegidie, mij lea seamma goh Husbanken galkije reenta. Aervede avdrag slyøhpedh vïjhte jaepieh, jïh dan mænngan 15 jaepieh maaksoetijje. <em type="bold">5.9 Sertiestimmmieh skåårvemebudsjedtese </em>Momsekompensasjovne skåårvemijstie edtja mieriedimmiej mietie gïehteldimmiebudsjedtesne brutto tjaalasovvedh, jïh moeneme summe dan mænngan gïehteldimmibudsjedteste skåårvemebudsjedtese sertiestidh. Daah bihkedassh lissietjaaleginie vuajna, stuhtjesne 9, mij fylhkendigkien budsjedtesuerkiem tjielkebe vuesehte. Momskompensasjovnem skåårvemijstie lea lïhkebe ållermaahteme stuhtjesne 5.2. <em type="bold">5.10 Konsesjovnefaamoebaalhkah </em></p>
<p>Ekonomijesoejkesjisnie 2011-13 lea budsjedteradamme konsesjovnefaamoebaalhkajgujmie 11.9 mill. kråvnine fylhkendigkien budsjedtesuerkesne, jïh 6,46 mill. kråvnah Regijovnale evtiedimmesne, tjåanghkan 18,4 mill. kråvnah. Konsesjovnefaamoebaalhkah jaapan 2009 ajve 15,3 mill. kråvnah sjïdtin, ihke dah energijeåasah jijnjem geahpanin finansevaahran mænngan tjaktjen 2008. Aervede konsesjovnefaamoebaalhka jaepien 2010 sjædta goh jaepien 2009, bene gaajh jolle dajveåasah daelvien 2010 sïjhtieh stoerre lissiebaalhkah konsesjovnefaamose buektedh jaepien 2010. Veanhtede åasadaltese iemie sjædta åvtese. Konsesjovnefaamoeåasah jaepiej 2011-14 lea dannasinie guhkiedamme goh evtebe ekonomijesoejkesjisnie:</p>
<p>Fylhkentjïelte aarvoem dååste dehtie konsesjovnefaamoste maam ij faamoetjïeltine nåhtedh. Konsesjovnefaamoemaaksoeh aktene åasaregimesne bigkieh mij lea ektiedamme noteradamme maarkedeåasese (NordPool), lïhkebe moenemi mietie. Guktie daate sjædta lea iktegisth ovseekere maarkeden gaavhtan. Ihke el-åasa gahtji tjaktjen 2008, jïh dah jolle åasah daelvien 2010, dle vuajna dah åasaaerviedimmieh leah geerve. Jaepien 2011 veanhtedeminie dah el-åasah jïebnebe jallh iemie sjïdtieh. Daam daltesem åtna guhkiebasse ekonomijesoejkesjeboelhken. <em type="bold">5.11 Uhtjiedimmie ihkuve gïehteldimmievierhtijste </em>Uhtjiedimmieh tjaeledh lea akte teknihkeles posteringe vuestiepåastine, fylhkendigkien budsjedtesuerkien nuelesne. Daate sæjhta jiehtedh budsjedteringe uhtjiedimmijste ij sïjhth fylhkentjïelten netto illedahkem budsjedtesne tsevtsedh (budsjedtebalanse), bene sæjhta sektovren netto budsjedtemierieh tsevtsedh. Uhtjiedimmieh 2010 leah seamma daltesasse bïejeme goh 2009. Fylhkenraerie faamoem åtna uhtjiedimmiesummem jarkelidh jaapan 2010, jïh sektovrejoekedimmiem daehtie summeste jaepesne, budsjedtenjoelkedassi mietie. Edtja uhtjiedimmieh ihkuve gïehteldimmievierhtijste dejnie funksjovnine bïejedh (dïenesjh) gusnie gïehteldimievierhtide skååffoe jïh gusnie dah napkoeh. Ahkedh gïehteldimmievierhtieh leah gåetieh jïh dïrregh/maasjinh åestedh mej åasa leah bijjelen 100.000 kråvnah - jïh jieledetijje lea bijjelen 3 jaepieh. Uhtjiedimmieh lea akten lineære vuekien mietie, dsj. jaabnan objekten jieledetijjen. Edtja aelkedh uhtjiedidh jaepiem mænngan aalkeme skåårvemeobjektem nuhtjedh, dsj. gosse maam akt åasta, jallh mij akt gaervies bigkeme jaepien 2010, edtja aelkedh uhtjididh 2011. Dah mieriedimmieh eah krievh uhtjiedimmieh vuesiehtidh ekonomijesoejkesjisnie, bene dagkeres krievemem utnieh jaepiebudsjedtese. </p>
<p>Mieriedimmien mietie daah uhtjiedimmiedåehkieh, joekedamme objekten jieledetijjen mietie:</p>
<p>Goh åejvienjoelkedasse dle uhtjiedimmieh dalhketjinie seammaleejns funksjovnesne tjaalasuvvieh (gïehteldimmiereeknemassesne/budsjedtesne) gusnie dalhketjidie skååffeme skåårvemereeknemassesne /budsjedtesne. Gosse lea gåetiej birje, dle tjïertestamme jïjtsh funksjovnh øøhpehtimmesne gusnie uhtjede. Daate lea maam gohtje ektiedïenesjh. <em type="bold">5.12 Ij nåhtadamme dåarjoeh jïh fer jïjnjem nåhtadamme </em>Vuesehte ållermaehtemasse stuhtjesne 8,3.2 v. raeriestimmine 5.mierie. <em type="bold">6. Løønestehteme, guhkies laajkoe, likviditete, foente jïh garantijediedte </em><em type="bold">6.1. Guhkies laajkoe jïh løønestehteme 2011-14 </em></p>
<p>Dej tsiehkiej nuelesne mah leah neebneme lissietjaalegisnie stuhtjesne 9.2 Reentah jïh avdrag – tsiehkieh (reentah jïh avdrag eah leah deflatert), vaalteme løønemh 2012 raajan, jïh budsjedteradamme løønestehtemh jaepiej 2011-14, dle daam løønemelaajkoem fylhkentjïeltese åadtjobe ekonmijesoejkesjeboelhken (ekskl NTE):</p>
<p>Vuesiehtimmie vuelielisnie vuesehte Noerhte-Trøndelagen fylhkentjïelten budsjedteradamme laajkoeevtiedimmiem. Mænngan goh NTE statusem jarkelamme as’se, dle ij leah sïelten laajkoe akte bielie fylhkentjïelten diedteste (mill. kråvnah). <em type="bold">6.2 Foente </em></p>
<p>Tsiehkestahteme daah læjkoeh foentide/ daam åtnoem foentijste ekonomijesoejkesjeboelhken: <em type="bold">6.3 Garantijediedte </em>Noerhte-Trøøndelagen fylhkentjïelte ållesth daam garantijediedtem åtna b. 31.12.09 (kr): <em type="bold">7. Ekonomeles tjoevtenjetaallh jïh vuesiehtimmieh </em><em type="bold">7.1 Netto illedahkegraade </em>Netto illedahkegraade netto gïehteldimmieilledahkem vuesehte dejstie gïehteldimmiebaalhkijste. (Netto gïehteldimmieilledahke lea dïhte mij lea aajmene gïehteldimmiebaalhkijste, gosse gïehteldimmiemaaksoeh jïh reentah jïh avdrag maakseme. Maahta netto gïehteldimmieilledahkem nåhtadidh juktie skåårvemh maeksedh jïh læjkojde). Netto illedahkegraade vuesehte guktie mijjieh maehtebe orre maaksoeh haalvedh, gaavnoes maaksoeh lissiehtidh jallh skåårvemh maeksedh tijjen åvtese. Maahta netto gïehteldimmieilledahkem dan åvteste nåhtadidh goh indikatovre dan ekonomeles åestemefrijjevoetese. Ekonomijesoejkesjeboelhken dle netto illedahkegraade naemhtie jeerehte: <em type="bold">7.2 Netto jïh brutto gïehteldimmiemierieh </em>7.2.1 Netto gïehteldimmiemierieh </p>
<p>Vuesiehtimmie mieriej bïjre dejtie netto gïehteldimmiemaaksojde jaepiej 2011-14, guktie dah leah ekonomijesoejkesjisnie (inkl. uhtjiedimmieh):</p>
<p>Sektovri netto gïehteldimmiemierieh edtjieh gïehteldimmiem maeksedh. Dah mierieh mah daesnie, leah sïejhmelaakan netto gïehteldimmiemierieh fïerhten sektovrasse. Netto gïehteldimmiemierieh leah sektovri jïjtsebaalhkajgujmie ektine, gusnie doekeme- jïh leejjemebaalhkah (gebyr) jïh sjieredåarjoe staateste jïh jeatjabistie, dejnie ållesth disponible summine, mejtie maahta gohtjedh sektovri brutto gïehteldimmiemierieh. Mijjieh diejvesem netto gïehteldimmiemierieh nåhtadibie gosse lea åtnoen bïjre frijje baalhkijste jnv. (Sïelteekonomeles teerminologijesne maahta dam gohtjedh konsernedåarjoe). <em type="bold">7.2.2 Brutto gïehteldimmiemaaksoeh </em></p>
<p>Gosse edtja darjomedaltesem jallh tjåenghkies darjoem buerkiestidh, dle buerebe brutto gïehteldimmiemaaksoeh nåhtadidh. Dïhte aaj dannasinie fylhkentjïelten darjoem edtja iktegisth tjaeledh brutto budsjedtesne jïh reeknemassevuesiehtimmine. Goere vuelielisnie jïh vuesiehtimmie sektovri brutto gïehteldimmiemaaksoeh vuesiehtieh (inkl uhtjiedimmieh).</p>
<p>Brutto gïehteldimmiemaaksoeh fïerhten sektovrasse: <em type="bold">7.3 Ållesth baalhkah jïh maaksoeh jïh gïehteldimmieilledahkh </em></p>
<p>Dah goerh abpe budsjedtem /ekonomijesoejkesjem brutto vuesiehtieh, dsj. brutto gïehteldimmiemaaksoeh/ - baalhkah sektovrinie inkl.uhtjiedimmieh, fylhkendigkien budsjedtesuerkie, jïh brutto skåårvememaaksoeh/- baalhkah, jïh vuesiehtimmie gïehteldimmieilledahkine: <em type="bold">7.4 </em></p>
<p><em type="bold">Sektovrejoekedimmie </em><em type="bold">7.5 </em></p>
<p><em type="bold">Åeniedimmieh mejtie tjaatsegisnie nåhtadamme </em></p>
<p><em type="bold">Åeniedimmie </em></p>
<p><em type="bold">Buerkiestimmie </em></p>
<p>AV-dalhketjh</p>
<p>Audio visuelle dalhketjh</p>
<p xml:lang="nob">CO2</p>
<p xml:lang="nob">Karbondioksid</p>
<p xml:lang="nob">FDV</p>
<p>Reereme-giehteldimmie- jih gorredimmiesystemh</p>
<p xml:lang="nob">FT</p>
<p>Fylhkentjielte (NTFT- Noerhte-Trøøndelagen fylhkentjielte</p>
<p xml:lang="nob">FR</p>
<p>Fylhkenraerie</p>
<p>FD</p>
<p>Fylhkendigkie (FD 07/33 sæjhta jiehtedh fyllhkendigkien aamhtse 33 jaeipen 2007)</p>
<p>FG</p>
<p>Fylhkengeajnoe</p>
<p>GWh</p>
<p>Gigawatt-tæjmoe (1 gigawatt-tæjmoe seamma goh 1000 megawatttæjmoeh)</p>
<p xml:lang="nob">HUNT</p>
<p>Healsoegoerehtimmie Noerhte-Trøøndelagesne</p>
<p xml:lang="nob">IT</p>
<p>Bievneseteknologije</p>
<p xml:lang="nob">KLP</p>
<p xml:lang="nob">Kommunal landspensjonskasse</p>
<p xml:lang="nob">KOSTRA</p>
<p>Tjielten staatereektehtsesysteme</p>
<p xml:lang="nob">KRD</p>
<p>Tjielte- jih dajvedepartemente</p>
<p xml:lang="nob">KS</p>
<p xml:lang="nob">Kommunenes Sentralforbund</p>
<p>KWh</p>
<p>Kilowatt-tæjmoe</p>
<p xml:lang="nob">Lbs</p>
<p>Laanteburrieskuvle</p>
<p xml:lang="nob">LO</p>
<p>Laanteåårganisnasjovne Nøørjesne</p>
<p xml:lang="nob">MINT</p>
<p>Musihke Noerhte-Trøøndelagesne</p>
<p xml:lang="nob">MMMM</p>
<p>Årrojeaarvehts SSB’ste (gaskoeh nasjovnale sjidtedimmie)</p>
<p>NAV</p>
<p xml:lang="nob">Arbeids- og velferdsforvaltningen</p>
<p xml:lang="nob">NHO</p>
<p xml:lang="nob">Næringslivets Hovedorganisasjon</p>
<p>NOK</p>
<p>Nøørjen kråvnah</p>
<p xml:lang="nob">Nominelt</p>
<p>Aarvoe juhtije kråvnine tjielkesamme</p>
<p xml:lang="nob">NSB</p>
<p xml:lang="nob">Norges Statsbaner</p>
<p xml:lang="nob">NTBUR</p>
<p>Noerhte-Trøøndelagen Maana-jih noereraerie</p>
<p>NTE</p>
<p xml:lang="nob">Nord-Trøndelag elektrisitetsverk</p>
<p>NTFT</p>
<p>Noerhte-Trøøndelagen fylhkentjielte</p>
<p xml:lang="nob">OB</p>
<p>Voestes budsjedte</p>
<p>PP- dienesje</p>
<p>Pedagogeles psykologeles dienesje</p>
<p>RNB</p>
<p>Revidert nasjovnalebudsjedte</p>
<p xml:lang="nob">REA</p>
<p>Regijovnale evtiedimmie</p>
<p>REP</p>
<p>Regionalt utviklingsprogram Regijovnale evtiedimmieprogramme</p>
<p>RG</p>
<p>Rijhkegeajnoe</p>
<p xml:lang="nob">SNK</p>
<p xml:lang="nob">Stiklestad nasjonale kultursenter</p>
<p xml:lang="nob">SPK</p>
<p xml:lang="nob">Statens Pensjonskasse</p>
<p xml:lang="nob">SSB</p>
<p xml:lang="nob">Statistisk sentralbyrå</p>
<p xml:lang="nob">STFT</p>
<p>Åarjel-Trøndelagen fylhkentjielte</p>
<p xml:lang="nob">TIP</p>
<p>Studijeprogramme teknihken industrijelle dorjemasse</p>
<p>TT- skovhte</p>
<p>Skovhtedienesje svihtjemeheaptoes almetjidie</p>
<p>UKM</p>
<p xml:lang="nob">Ungdommens Kulturmønstring</p>
<p xml:lang="nob">Usint</p>
<p xml:lang="nob">Ungdomssymfonikerne</p>
<p>Jåa2</p>
<p>Jåarhkeøøhpehtimmie 2.daltese</p>
<p>JåaS</p>
<p>Jåarhkeskuvle <em type="bold">8. Byjjes moenemh </em><em type="bold">8.1 Eknomijemoenemh tjïeltelaakesne </em></p>
<p>Daah laake- jïh mieriedimmieh faamoem utnieh ekonomijesoejkesjæmman:</p>
<p>Ekonomijesoejkesje: Tjïeltelaaken § 44. Tjïeltelaaken § 44 lea akte ållesth moeneme ekonomijesoejkesjen bïjre. Daate sæjhta jiehtedh mijjieh åadtjobe jïjtse ekonomijesoejkesjem haamoedidh, bene dïhte tjuara laakan mietie årrodh.</p>
<p>Jaepiebudsjedte. Tjïeltelaaken §§ 445, 46 jïh 47. Mieriedimmie jaepiebudsjedten bïjre, v. tjïeltelaaken § 46 nr. 8, nænnoestamme Tjïelten- jïh dajvedepartementeste goeven 15. b. 2000. Mieriedimmie lea daennie gaskeviermieadressesne: http://www.lovdata.no/for/sf/kr/kr- 20001215-1423.html. Daej moenemi mietie dle budsjettenjoelkedassh nænnoestamme Noerhte-Trøøndelagen fylhkentjïeltese (FD 27/2003). <em type="bold">8.2 Byøgkelesvoete ekonomijesoejkesjimmie-prosessesne </em>Tjïeltelaakesne unnemes moenemh byøgkelesvoetese juktie raeriestidh ekonomijesoejkesjasse (§44. nr.7) jïh jaepiebudsjedtese (§45 nr. 3) fylhkenraereste. Fylhkenraerien raeriestimmie, gaajhki dej raeriestimmiejgujmie nænnoestimmide mah gååvnesieh, edtja sïejhme vaaksjomasse bïejesovvedh unnemes 14 biejjieh gietedimmien åvtelen fylhkendigkesne. Jaepiebudsjedtemieriedimmien § 3 tjåådje jaepiebudsjedten raeriestimmie edtja sïejhme vaaksjomasse bïejesovvedh dan varki guktie almetjh nuepiem åadtjoeh dejtie raeriestimmide vuarjasjidh, jïh minngemes 14 biejjiej gietedimmien åvtelen fylhkendigkesne. Daate moeneme stillie fylhkentjïeltem vuarjasjidh mejtie dïhte unnemesmierie mij tjïeltelaakesne tjåådtje, lea nuekies laaken intensjoven mietie. Maahta læjhkan ij dam veeljeme mieriem laaredh jis fylhkentjïelte dam jååhkesjamme mieriem vuarjasjamme, jïh sjæsjalamme dïhte lea nuekies dan sïejhme vaaksjomen tsegkie. Aamhtesegietedimmie gosse budsjedtine barkeminie jïh notaath, mejtie daennie ektiedimmesne fylhkenraaran buakta barkoetjåanghkosne, leah ojhte sisnjelds tjaatsegh mah leah byøgkelesvoeten ålkolen, byøgkelesvoetelaaken 14 § mietie. Daah leah biehkieh prosessesne, jïh eah leah aktene elliesvoetese bïejeme. Tjaatsege, maam vuajna goh gaervies aamhtese fylhkenraerien bieleste, sæjhta læjhkan byøgkeles årrodh. Laakesne byøgkelesvoeten bïjre (Offentleglova, 2006) tjåådtje 11. §, gosse lea nuepie sjiere mielem darjodh vaaksjomen bïjre, dle åårgane edtja læjhkan vuarjasjidh jïh ellies jallh såemies mearan vaaksjomem vedtedh, jïh åårgane byøroe vaaksjomem vedtedh jis vihkelesåbpoe byøgkeles vaaksjomem krøøhkedh. <em type="bold">8.3 Vihkielommes prinsihph </em></p>
<p>Jaepiebudsjedtemieriedimmien 5.§ krievie ektiedimmesne jaepiebudsjedtese, dle edtja dejtie vihkielommes prinsihpide tjielkestidh mejtie fylhkentjïelte nåhtadamme gosse jaepiebudsjedtem dorjeme. Fïereguhte fylhkentjïelte jïjtje åådtje sjæjsjalidh man bïjre edtja tjielkestidh. <em type="bold">8.3.1 Ekonomijesoejkesjimmie-prosessh j.v. </em></p>
<p><em type="italic">Fylhkenraerie aamhtesem åådtjeme dej ekonomijeprosessi bïjre mejtie edtja tjïrrehtidh daan jaepien. Fylhkenraerie lea aamhtesisne 10/17 b. 02.02.10 daam nænnoestimmiem dorjeme: </em><em type="italic">”Ekonomijesoejkesjimmie 2010 sæjhta daejnie prosessine juhtedh: </em></p>
<p><em type="italic">Fylhkenraerien raeriestimmie gietesåvva fylhkenraerien tjåanghkojne njoktjen 23. b (Gïehtjedimmiemoenehtsen gietedimmien åvtelen) jïh voerhtjen 13.b. 2010. Fylhkendigkie aamhtesem gietedæmman åådtje voerhtjen 2010. </em></p>
<p><em type="italic">Ekonomijestrategije 2011-2014: Fylhkenraerien raeriestimmie båata suehpeden 25.b. 2010; fylhkendigkie aamhtesem gietedæmman åådtje ruffien 2010. Jaepiebudsjedte jaapan 2011 jïh ekonomijesoejkesje boelhken 2011-2014: Fylhkenraerien raeriestimmie båata gålkoen 23. b. 2010; fylhkendigkie aamhtesem gietedæmman åådtje goeven 2010. Gïehteldimmiereektehtse 1/2010 b. 30-04.10 fylhkendægkan, budsjedtestaeriedimmieh: Fylhkenraerien raeriestimmie båata suehpeden 25. b. 2010; fylhkendigkie aamhtesem gietedæmman åådtje ruffien 2010. Gïehteldimmiereektehtse b. 31.07.2010 fylhkenraaran båata nænnoestæmman fylhkenraeresne, mietsken 31.b. 2010. </em><em type="italic">Gïehteldimmiereektehtse 2/2010 b. 30.09.2010 fylhkendægkan, budsjedtestaeriedimmieh: Fylhkenraerien raeriestimmie båata gålkoen 23.b. 2010, fylhkendigkie aamhtesem gietedæmman åådtje goeven 201 </em><em type="italic">0.” </em></p>
<p>Reeremen åvtehke gøøkte tjaalegh ekonomijesoejkesjimmieprosessi bïjre seedteme 2010:</p>
<p>Ekonomijesoejkesjimmietjaalege 2010, bielie I, biejjeste 07.04.2010 (10/00009-5)</p>
<p>Ekonomijesoejkesjimmietjaalege 2010, bielie II, biejjeste 25.06.10 (10/00009-8)</p>
<p>Tjaalegen I. bielie åajvahkommes ekonomijeprosesside ållermaahta gijren 2010, dsj. prosesse gosse lij barkeminie Ekonomijestrategijinie jïh gïehteldimmiereekteminie.</p>
<p>II. bielie ållermaahta guktie budsjedteprosesse jåhta, ekonomeles mierieh ekonomijesoejkesjeboelhken jïh gïehteldimmiereektemem tjaktjen 2010.</p>
<p>Juktie parlamentareles stuvremevuekiem sjïehteladteminie dle jïjnje dehtie barkoste lea soejkesjamme prosessen bïjre fylhkenraeresne. <em type="bold">8.3.2 Ekonomijestuvreme jaepien tjïrrh </em>Fylhkentjïelten darjoem nænnoste åajvahkommes soejkesjimmien jïh joekedimmien tjïrrh, ekonomijesoejksje- jïh budsjedteprosessine. Daate lea dïhte åejviesijjie. Guktie dej minngemes jaepiej dorjeme, dle juvnehte fylhkendigkie nænnoste dah sektovrh edtjieh dam unnebeåtnoem reeknemassejaepesne meatan vaeltedh minngebe budsjedtejaapan, jïh dah edtjieh aktem seammaleejns vielieåtnoem gaptjedh. Gosse naemhtie dorje dle fylhkenraerie ij daarpesjh dejtie seamma dåarjojde ikth vielie gietedidh. Tjura ajve ikth vielie gietedidh jis reeknemasseilledahke vuesehte ij gåaredh dam seamma dåarjoem ikth vielie dåarjodh (dovne unnebe-jïh vielieåtnoste). Naemhtie sjædta gosse dah sektovrh tjåanghkan aktem unnebeåtnoem utnieh, jïh dh ektiebaalhkah/-maaksoeh (darjoe 19) aktem vielieåtnoem vuesehte (faetie) Jis naemhtie sjædta fylhkendigkie edtja abpe jaepieilledahkem, inkl. dejtie ikth vielie dåarjojde sektovridie, nænnoestidh budsjedtejaepien reeknemassejaepien mænngan. </p>
<p>Jalhts dïhte ikt-vielie-dåarjoe naemhtie jïjtsistie sjædta, tjuara læjkan staeriedidh. Sæjhta dam darjodh gosse dam sïejhme budsjedtestaeriedimmim dorje jaepesne, jïh sæjhta kanne naan ektiemaaksoeh feerhmedh, overslags-dåarjoeh jïh plearoeh.</p>
<p><em type="italic">Jaepieilledahkeaamhtesisnie </em>fylhkendigkie jaepieilledahkem nuhtjie, jallh nænnoste guktie edtja faetiem maeksedh. Ihke edtja iemielaakan jaepien budsjedtine vielie barkedh gïehteldimmiereektehtse-/budsjedtejarkelimmieaamhtesisnie, akte åesiesdïenestenuhtjeme byøroe læjkone årrodh disposisjovnefoentese, jïh dam minngebe budsjedtine jïh ekonomijesoejkesjisnie nuhtjedh. </p>
<p><em type="italic">Gïehteldimmiereektehtsisnie-/budsjedtestaeriedimmieaamhtesisnie </em>fylhkenraerie jh darjoeh reektieh guktie gåarede daan jaepien nænnoestamme budsjedtine. Gaajhkh dåarjoehtimmiedaerpiesvoeth (budsjedtejarkelimmieh) mah eah maehtieh vuertedh mubpien budsjedtese, gietesuvvieh daesnie, jarkelimmien tjïrrh daan jaepien budsjedtesne. <em type="bold">8.3.3 Daltese budsjedteprosessesne </em>Jaepiebudsjedte- jïh ekonomijesoejkesjetjaatsegh leah golme daltesinie, v. aaj budsjedtenjoelkedassine (FD 27/2003): 1. Fylhkendigkien daltese. Daate lea dïhte mij lea jaepiebudsjedte tjïeltelaaken mietie. 2. Fylhkenraerien daltese. Joekedimmie budsjedteste fylhkendigkien nænnoestimmien mietie. 3. Darjoej veele budsjedte/evtiedimmiesoejkesjh, fylhkendigkien jïh fylhkenraerien nænnoestimmien mietie </p>
<p>Fylhkendigkien daltese Fylhkendigkie nænnoesti aamhtesisnie 27/2003 budsjedtenjoelkedasside jïh finansenjoelkedasside Noerhte-Trøøndelagen fylhkentjïeltese, parlamentareles stuvremevuekien mietie. Fylhkendigkie ektiebaalhkah- jïh maaksoeh nænnoste, jïh joekehtsem joekede goh netto mierie fïerhten sektovrasse. Dïhte sæjhta jiehtedh fylhkendigkie nænnoste: Budsjedtegoere 1A jh 1B, Gïehteldimmiebudsjedte Budsjedtegoere 2 A jïh 2 B, Skåårvemebudsjedte Fylhkendigkien nænnoestimmie lea fylhkentjïelten jaepiebudsjedte, tjïeltelaaken mietie. Ekonomoijesoejkesjisnie jïh jaepiebudsjedtesne fylhkendigkien daltesisnie, dle akte syjhtedasse stuerebe fokusem utnedh ulmide, dïenesjidie jïh diensjedorjemassese. Buerkiestimmiem dorje aktede bruttodaltesistie, jalhts fylhkendigkie gïehteldimmiebudsjedtem nænnoste nettodaltesisnie (sektovri gïehteldimmiemierieh). Fylhkenraerien daltese Mænngan goh fylhkendigkie jaepiebudsjedtem jïh ekonomijesoejkesjem nænnoestamme goeven, fylhkenraerie goh kollegijume joekedimmiem jaepiebudsjedteste nænnoste goeven, v. budsjedtenjoelkedassigujmie. Dah joekedimmieh mejtie fylhkenraerie jïh nuelieåårganh darjoeh, tjuerieh stieresne årrodh tsiengelen/goevten, ihke lea mierie jaepiebudsjedtemieriedimmesne gåessie edtja byjjeslaakan ekonomeles vuesiehtimmieh seedtedh Tjïelte- jïh dajvedept. (njoktjen 1.b.) Tjaatsegisnie fokusem åtna dïenesjedorjemassese, jïh raereste mierieh joekedidh darjoej åvtehkidie. Nuepie aaj gååvnese ihke fylhkenraerie aktem detaljeringem dorje budsjedteste såemies bielide darjoste, goh konto, diedte jïh dïenesje. Darjoej detaljerte budsjedte</p>
<p>Dah darjoeh gellielaaketje tjaatsegh stealladieh (evtiedimmiesoejkesjh jv.) mah sisnjelds stuvremeåssjelh vaarjelieh. Akte detaljeringe budsjedteste sæjhta jiehtedh darjoe dejtie åådtjeme mieride vijrebe joekede dejtie goevtesidie j.v. Darjoen åvtehke tjuara akten vihties tijjemierien åvtelen budsjedtem joekedidh. <em type="bold">8.3.4 Ekonomijemaalle </em>Noerhte-Trøøndelagen fylhkentjïelte ekonomijesystemem Agresso nåhtede. Dah bigkemegierkieh ekonomijemaallesne leah mah gohtjesuvvieh dimensjovnh, mah leah naemhtie bæjjese bigkeme: Kontoklasse jïh art (iktegisth åtnasuvvieh). Bïevnesh vedtieh dej dorjemassevierhtiej bïjre mah åtnasuvvieh, jïh mejtie dah skåårvemasse jallh gïehteldæmman åtnasuvvieh. </p>
<p>Ansvar /Diedte (iktegisth åtnasåvva). Bïevnesh vadta gie dorje jïh gie faamoem åtna dåårjeme vierhtieh nuhtjedh. Dimensjovne aaj åtnasåvva gosse budsjedtemierieh joekede, v.g fïerhten sektovrasse.</p>
<p>Tjeneste /Dïenesje (iktegisth åtnasåvva) Bïevnesh vadta mij dorjesåvva</p>
<p>Prosjekt (åtnasåvva daerpiesvoeten mietie) Dam nåhtede gosse edtja maaksoeh jïh baalhkah joekehtidh mejgujmie lea daerpies sjierelaakan barkedh, vuesiehtimmien gaavhtan bigkemeprosjekth. Lissine maahta daerpies sjïdtedh aktem dimensjovnem nåhtadidh ihke maaksoeh jïh baalhkah gåetide jïh objektide gårredidh.</p>
<p>Sektorinndeling/ Sektovrejoekedimmie: Ij jarkelimmieh raeresth sektovrejuekiemisnie 2009 raejeste 2010 raajan. Fylhkendigkie jïjtje joekedimmiem nænnoste fylhkentjïelten åejvien jïh fylhkendigkien gaskem (sektovre 0) <em type="bold">9. Lissietjaalege </em><em type="bold">Taallelissietjaalegh fylhkendigkien budsjedtesuerkie (diedte 19) </em>(Stoerretjuetie kråvnah) </p>
</body></document>
