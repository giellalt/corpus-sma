<document xml:lang="sma" id="no_id"><header><title/><genre code="admin"/><author><unknown/></author><wordcount>4645</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><multilingual/><origFileName>http://www.udir.no/globalassets/upload/larerplaner/fastsatte_lareplaner_for_kunnskapsloeftet/samiske/planer_samisk/samisk/lareplan-samisk-som-forstesprak-sfs1-04-sorsamisk.docx</origFileName><parallel_text xml:lang="eng" location="laereplan_samisk_foerstespraak.doc"/><parallel_text xml:lang="nob" location="laereplan_samisk_foerstespraak.html"/><parallel_text xml:lang="sme" location="laereplan_samisk_foerstespraak.html"/><parallel_text xml:lang="smj" location="laereplan_samisk_foerstespraak.odt"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p xml:lang="vep">LEAROESOEJKESJE SAEMIEN VOESTESGÏELINE</p>
<p>Vihtiestamme goh mieriedimmie Saemiedigkeste 25.06.2013.</p>
<p>Faamosne 01.08.2013 raejeste</p>
<p xml:lang="nob">Sisvege</p>
<p xml:lang="vep">LEAROESOEJKESJE SAEMIEN VOESTESGÏELINE  3</p>
<p xml:lang="vep">SAEMIEN1  3</p>
<p>Faagen aajkoe 3</p>
<p>Åejviesuerkieh faagesne 4</p>
<p>Njaalmeldh govlesadteme 4</p>
<p>Tjaaleldh govlesadteme 5</p>
<p>Gïele, kultuvre jïh lidteratuvre 5</p>
<p>Man gellie tæjmoeh faagesne 5</p>
<p>Vihkeles tjiehpiesvoeth faagesne 6</p>
<p>Maahtoeulmie faagesne 7</p>
<p>Maahtoeulmie 2.jaepiedaltesen mænngan 7</p>
<p>Maahtoeulmie 4.jaepiedaltesen mænngan 8</p>
<p>Maahtoeulmie 7.jaepiedaltesen mænngan 9</p>
<p>Maahtoeulmie 10. jaepiedaltesen mænngan 11</p>
<p>Maahtoeulmie Jåa1– studijeryöjreden ööhpehtimmieprogrammen mænngan Maahtoeulmie Jåa2– barkoefaageles ööhpehtimmieprogrammen mænngan 12</p>
<p>Maahtoeulmie Jåa2 – studijeryöjreden ööhpehtimmieprogrammen mænngan 13</p>
<p>Maahtoeulmie Jåa3 - studijeryöjreden ööhpehtimmieprogrammen mænngan 14</p>
<p>Maahtoeulmie lissiebigkemen mænngan sïejhme studijemaahtose- barkoefaageles ööhpehtimmieprogramme 15</p>
<p>Vuarjasjimmie 16</p>
<p type="title" xml:lang="vep">LEAROESOEJKESJE SAEMIEN VOESTESGÏELINE</p>
<p type="title" xml:lang="vep">SAEMIEN1</p>
<p>Vihtiestamme goh mieriedimmie Saemiedigkeste 25.06. 2013</p>
<p>Faamosne 01.08.2013 raejeste</p>
<p type="title">Faagen aajkoe</p>
<p>Saemieh akte åålmege mah Nöörjesne, Sveerjesne, Såevmesne jïh Russlaantesne årroeh, jïh dah saemien gïelh saemide ektiedieh raasti dåaresth. Saemien gïelh leah byögkeles unnebelåhkoegïelh Nöörjesne, Sveerjesne jïh Såevmesne. Saemien gïeli gïeletsiehkie jïh nuepieh leah joekehts dejnie ovmessie dajvine Saepmesne, jienebi saemien gïeligujmie jïh ovmessie smaaregïeligujmie. Saemien gïele akte vihkeles gïeleguedtije, jïh gosse gïele åtnasåvva dellie tjåenghkies aarvoeh, dååjrehtimmieh jïh daajroeh orre boelvide sertiestuvvieh. Ulmie lea saemien gïelem vaarjelidh, nænnoestehtedh jïh vijriesåbpoe evtiedidh goh akte ållesth govlesadtemevierhtie rïjhkeraasti dåaresth.</p>
<p>Lïerehtimmie saemien gïelesne edtja viehkiehtidh guktie maanah jïh noerh maehtieh akte bielie sjïdtedh saemien kultuvreste jïh siebriedahkejieliedistie, gusnie kultuvregoerkese, govlesadteme, skearkagimmie jïh identiteeteevtiedimmie vihkeles biehkieh lïerehtimmesne sjidtieh. Akte lïerehtimmie mij hijven vuajnoeh saemien gïelide sjugnede, jïh mij dejtie gellide såarhts gïelide jïh kultuvride krööhkeste mejtie learohkh dååjrehtieh, sæjhta jienebegïelen jïh jienebekultuvrelle maahtoem vedtedh learoehkidie. Kultuvrelle maahtoe sæjhta aaj jiehtedh daajroem jïh seahkarimmiem utnedh hedtide jïh joekehtsidie saemien siebriedahkine. Saemien faage edtja meatan årrodh skreejredh saemien gïele evtiesåvva jïh åtnasåvva ovmessie ektiedimmine jïh ovmessie sijjine. Hijven daajroeh saemien gïelesne lea vihkeles gosse edtja meatan årrodh saemien siebriedahkejieliedisnie jïh barkoejieliedisnie, jïh nuepieh vadta ööhpehtimmiem, barkoem jïh lïerehtimmiem veeljedh mij abpe jieledem ryöhkoe.</p>
<p>Faage saemien voestesgïeline edtja learohki gïelemaahtoem evtiedidh fïerhten learohken maehtelesvoeti jïh nuepiej mietie. Njaalmeldh tjiehpiesvoeth jïh lohkeme- jïh tjaelememaahtoe leah dovne akte ulmie jïjtjsisnie, jïh akte daerpies våarome lïerehtæmman jïh goerkesasse gaajhkine faagkine gaajhkine daltesinie. Faage edtdja lohkeme- jïh tjaelemelastoem skreejredh, jïh viehkiehtidh hijven lïerehtimmievuekieh evtiedidh.</p>
<p>Saemienfaagesne learohkh gelliesåarhts tjaalegh dåastoeh. Faage akten vijriedamme tjaalegedïejvesasse bigkie, mij dovne njaalmeldh, tjaaleldh jïh tjåanghkan bïejeme tjaalegh feerhmie, gusnie tjaeleme, tjoejh jïh guvvieh ektesne spielieh. Learohkh edtjieh lïeredh vaaksjoehtidh dej gelliesåarhts tjaaleginie, jïh faage edtja baajedh learohkem dååjredh jïh ussjedidh. Lïerehtimmesne edtjieh aamhteseprovsam jïh tjiehpieslidteratuvrem lohkedh, lïeredh laejhtehks ussjedidh jïh perspektijvem åadtjodh tjaalegehistovrijese. Njaalmeldh jïh tjaaleldh govlesadtemen tjïrrh maehtieh jïjtjsh åssjaldahki bïjre soptsestidh, jïh jïjtsh mïeligujmie jïh vuarjasjimmiejgujmie båetedh. Dah edtjieh jïjtje ovmessie såarhts tjaalegh darjodh gïetine jïh digitaalelaakan, jïh gïelem jïh hammoem sjïehtedidh ovmessie åssjelidie, dåastoejidie jïh meedijidie. Ånnetji ånnetji sijhtieh aaj buektiehtidh jïjtjeveeljeme teemah gïehtjedidh jïh væjkalåbpoe sjïdtedh aktem faageles sisvegem mubpide buektedh.</p>
<p>Lïerehtimmie saemien voestesgïeline viehkehte lïerehtimmine ektine nöörjen gïelesne, guktie learohkh guektiengïelen maahtoem åadtjoeh.</p>
<p>Dah faagh saemien jïh nöörjen gellie ektiebiehkieh utnieh, jïh learoehkidie guektiengïelen lïerehtimmine, dle dan åvteste iemie aktine lïhke laavenjostojne dej göökte faagi gaskem.</p>
<p>Gosse saemien gïele eadtjohkelaakan åtnasåvva dle learohkh lierieh gïelem haalvedh, jïh dïhte dej gïelen jearsoesvoetem jïh identiteetem nænnoestahta. Gosse learohkh saemien lidteratuvrine jïh ovmessie saemien gïele- jïh smaaregïeligujmie åahpenieh, dah sijhtieh maehtedh sijjen goerkesem evtiedidh dejtie gelliesåarhts gïelide jïh kultuvride saemien siebriedahkesne. Faage maahta aaj otnjegem vedtedh guktie maahta saemien aarvoeh sjïehtedidh jïh vijriesåbpoe evtiedidh orre tsiehkide, jïh akten aajkan mij ahkedh lea jarkelimmesne, viehkine vihkeles aarvoeh saemien kultuvresne gorredidh. Daajroe jeatjah aalkoealmetji jïh kultuvri bïjre maahta viehkiehtidh goerkesem jïh seahkarimmiem mubpide lissiehtidh, men aaj jïjtse kultuvrem buerebe guarkedh.</p>
<p type="title">Åejviesuerkieh faagesne</p>
<p>Faage lea åejviesuerkine öörnedamme mej sisnie maahtoeulmieh leah dorjesovveme. Åejviesuerkieh sinsitniem lissiehtieh jïh tjuerieh ektesne vuajnalgidh.</p>
<p>Faage akte ektiefaage gaajhkide ööhpehtimmieprogrammide jåarhkeööhpehtimmesne. Edtja dan åvteste lïerehtimmiem dan sjyöhtehke darjodh goh gåarede learoehkidie, viehkine lïerehtimmiem sjïehtedidh dejtie ovmessie ööhpehtimmieprogrammide.</p>
<p>Faage saemien voestesgïeline maahtoeulmieh åtna 2., 4., 7. jïh 10 jaepiedaltesen mænngan maadthskuvlesne, jïh jåarhkeskuvlesne Jåa1, Jåa2 jïh Jåa3 mænngan studijeryöjreden ööhpehtimmieprogrammesne. Barkoefaageles ööhpehtimmieprogrammesne lea maahtoeulmie lissiebigkemen mænngan sïejhme studijemaahtose.</p>
<p>Barkoefaageles ööhpehtimmieprogrammesne dah tjåenghkies tæjmoeh saemien gïelesne daltesinie Jåa1 jïh Jåa2, sijhtieh vaenebe årrodh goh Jåa 1 studijeryöjreden ööhpehtimmieprogrammesne.</p>
<p>Bijjieguvvie åejviesuerkijste:</p>
<p>Jaepiedaltese</p>
<p>Åejviesuerkieh</p>
<p xml:lang="vep">1.-10.</p>
<p>Jåa1- Jåa3</p>
<p>Njaalmeldh govlesadteme</p>
<p>Tjaaleldh govlesadteme</p>
<p>Gïele, kultuvre jïh lidteratuvre</p>
<p type="title">Njaalmeldh govlesadteme</p>
<p>Åejviesuerkie  njaalmeldh govlesadteme  lea maehtedh goltelidh, håaledh jïh soptsestidh joekehts ektiedimmine. Goltelidh, håaledh jïh soptsestidh leah naakede destie maam mijjieh mubpiejgujmie darjobe dovne aarkebiejjien jïh faageles ektiedimmine. Daate lea joekoen vihkeles dan sosijaale, kultuvrelle jïh faageles maahtoen gaavhtan, jïh estetihken evtiedimmien jïh dååjresen gaavhtan.</p>
<p>Goltelidh lea akte eadtjohke darjome gusnie learohke edtja lïeredh jïh guarkedh viehkine toelhkestidh, viertiestidh jïh vuarjasjidh maam mubpieh jiehtieh. Viehkine soejkesjidh maam edtja njaalmeldh soptsestidh, jïh faahketji njaalmeldh mubpiejgujmie laavenjostedh, learohke edtja maehtelesvoetem evtiedidh mubpiejgujmie govlesadtedh, jïh daajroem, åssjaldahkh jïh åssjalommesh buektedh jeereldihkie baakoejgujmie ovmessie sjangerinie. Saemienfaagese sæjhta jiehtedh joekoen vihkeles evtiedimmiem learohki dïejveseabparaateste skreejredh, jïh seamma tïjjen learoehkidie voerkelidh guktie dah gïelem nuhtjieh. Dellie eevre daerpies learohke goh saemiestæjja edtja lïeredh guktie satne bööremeslaakan vaarjele jïh seamma tïjjen saemien gïelem evtede.</p>
<p>Njaalmeldh govlesadteme lea aaj gïelem, soptsestimmiehammoeh jïh soptsestimmievuekieh govlesadtemetseahkan sjïehtedidh.</p>
<p type="title">Tjaaleldh govlesadteme</p>
<p>Tjaaleldh govlesadteme  lea saemien lohkedh jïh saemien tjaeledh. Lïerehtimmie dam voestes lohkeme- jïh tjaelemelïerehtimmiem jïh dam vijriesåbpoe evtiedimmiem lohkeme- jïh tjaelememaahtoste feerhmie, aktene ahkedh evtiedimmesne abpe lïerehtimmien tjïrrh. Lïerehtimmie lohkemisnie edtja learohki lastoem jïh maehtelesvoetem skreejredh lohkedh tjaeledh, jïh sæjhta jiehtedh learohke edtja joekehts tjaalegh lohkedh, dovne lïeremen jïh dååjresen gaavhtan. Lohkemelïerehtimmie edtja viehkiehtidh guktie learohke voerkes sjædta sov jïjtse evtiedimmien bïjre goh lohkije jïh tjaelije.</p>
<p>Tjaeleldh govlesadteme evtiesåvva gosse leara guktie gïele lea bæjjese bigkeme jïh struktuvren bïjre, jïh gosse ovmessie sjangerigujmie barka mah stuerebe stuerebe krïevenassh utnieh ektiedimmieh guarkedh tjaalegi hammoen jïh funksjovnen gaskem.</p>
<p>Tjaeleme lea maehtedh åssjaldahkh jïh mïelh soptsestidh, gïetedidh jïh govlesadtedh ovmessie tjaaleginie jïh sjangerinie. Tjåanghkan bïejeme tjaalegh leah akte iemie bielie dejstie tjaalegijstie learohkh edtjieh lohkedh jïh hammoedidh.</p>
<p>Jis edtja hijvenlaakan tjaaleldh govlesadtedh, dle daerpies aktine hijven baakoeveahkine, daajroeh jïh tjiehpiesvoeth grammatihken jïh reaktoetjaelemen bïjre utnedh, jïh maehtedh maereles tjaalegh darjodh mah leah dåastoejasse sjïehtedamme.</p>
<p type="title">Gïele, kultuvre jïh lidteratuvre</p>
<p>Åejviesuerkie  Gïele, kultuvre jïh lidteratuvre  lea saemien gïele- jïh tjaalegekultuvren bïjre. Learohkh edtjieh aktem jïjtjeraarehke goerkesem saemien gïeleste jïh lidteratuvreste evtiedidh, jïh daajroem åadtjodh guktie gïele jïh tjaalegh leah jorkesamme tïjje doekoe jïh annje lea jarkelimmesne. Åejviesuerkie lea aaj gïeleåtnoen bïjre saemien kultuvresne, jieledevuekesne jïh aerpievuekien daajrosne, dïejveselïerehtimmien bïjre jïh vijriedimmien bïjre baakoeveahkeste. Lïerehtimmie edtja viehkiehtidh guktie learohke voerkes sjædta sov jïjtse gïelelïerehtimmien jïh guktiengïelevoeten bïjre, jïh learoehkasse aktem jearsoes sijjiem vedtedh jïjtse kultuvresne.</p>
<p>Learohkh edtjieh daajroem åadtjodh saemien gïeli jïh smaaregïeli bïjre, gïele åtnosne jïh gïele goh systeme. Daate sæjhta jiehtedh sojjehtimmie- jïh seerkemehammoejgujmie öörnegen mietie barkedh. Grammatihkesne lea iemie baakoehammoejgujmie aelkedh, goh sojjehtimmie vaerbijste jïh substantijvijste. Akte bielie gïelestruktuvreste jïh grammatihkeste lea joekehts dejnie saemien gïeline, jïh lïerehtimmie tjuara dam gorredidh jïh aaj lïerehtimmiem sjïehtedidh dejtie joekehts gïelide.</p>
<p>Learohkh edtjieh nuepiem åadtjodh saemien soptsestimmie-aerpievuekine åahpenidh jïh saemien lidteratuvrine jïh tjaelijigujmie. Dah edtjieh ovmessie båeries jïh orre tjaalegh lohkedh ovmessie sjangerinie jïh dej bïjre ussjedidh. Dah edtjieh nuepiem åadtjodh lohkedh jïh dååjredh dovne saemien lidteratuvrem jïh aalkoealmetjelidteratuvrem. Lissine edtjieh saemien aerpievuekiej bïjre åahpenidh saemien tjaalegehistovrijesne, jïh vuajnojde viertiestidh daaletje jïh åvtetje tïjjen gaskem, jïh skraejride ålkoelistie.</p>
<p>Jienebi saemien gïeligujmie jïh smaaregïeligujmie lea vihkeles maam akt gïeli hedtiej bïjre maehtedh, jïh maam akt dej jeatjah gïeli gïelestruktuvri bïjre.</p>
<p type="title">Man gellie tæjmoeh faagesne</p>
<p>Tæjmoelåhkoe lea 60-minudten ektievoetine:</p>
<p xml:lang="vep">MAANADALTESE</p>
<p>1.-4. jaepiedaltese: 642 tæjmoeh</p>
<p>5.-7. jaepiedaltese: 312 tæjmoeh</p>
<p xml:lang="vep">NOEREDALTESE</p>
<p>8.-10. jaepiedaltese: 284</p>
<p xml:lang="deu">STUDIJERYÖJREDEN ÖÖHPEHTIMMIEPROGRAMMH</p>
<p>Jåa1: 103 tæjmoeh</p>
<p>Jåa2: 103 tæjmoeh</p>
<p>Jåa3  : 103 tæjmoeh</p>
<p xml:lang="deu">BARKOEFAAGELES ÖÖHPEHTIMMIEPROGRAMMH</p>
<p>Jåa1: 45 tæjmoeh</p>
<p>Jåa2  : 45 tæjmoeh</p>
<p xml:lang="deu">LISSIEBIGKEME SÏEJHME STUDIJEMAAHTOSE BARKOEFAAGELES ÖÖHPEHTIMMIEPROGRAMMIDE:</p>
<p>Jåa3: 219 tæjmoeh</p>
<p type="title">Vihkeles tjiehpiesvoeth faagesne</p>
<p>Vihkeles tjiehpiesvoeth lea maahtoeulmine sjïehtesjamme gusnie dah viehkiehtieh faagemaahtoem evtiedidh, jïh mestie dah akte bielie. Guarka vihkeles tjiehpiesvoeth saemien voestesgïeline naemhtie:</p>
<p>Njaalmeldh tjiehpiesvoeth  saemien voestesgïeline lea maehtedh goltelidh, håaledh jïh soptsestidh, jïh maehtedh gïelem åssjelasse jïh dåastoejasse sjïehtedidh. Daate eevre vihkeles jis edtja mubpiejgujmie govlesadtedh dovne sosijaale ektiedimmine, barkoejieliedisnie jïh byögkeles jieliedisnie.</p>
<p>Njaalmeldh tjiehpiesvoeth saemien gïelesne evtiesåvva gosse eadtjohkelaakan goltele, soejkesjamme jïh faahketji baakoem vaalta, jïh öörnegen mietie njaalmeldh sjangerigujmie jïh strategijigujmie barka ahkedh gïervebe goltelimmie- jïh soptsestimmietsiehkine. Vijriesåbpoe sæjhta jiehtedh eadtjohkelaakan goltelidh, guarkedh jïh teemah jïh dåeriesmoeretjoelmh digkiedidh, mah vijriesåbpoe jïh gïervebe sjidtieh.</p>
<p>Njaalmeldh tjiehpiesvoeth leah aaj maehtedh ektiedimmiem guarkedh aarkebiejjien gïelen, sjargongen jïh normeradamme gïeleåtnoen gaskem. Guektiengïelen sjïekenisnie dle sæjhta jiehtedh voerkes årrodh gïeli jïjtsevoeten bïjre, jïh ihke vihkeles maehtedh gïelem nuhtjedh naemhtie guktie saemiengïelen almetjh seamma gïeledajvesne aaj maehtieh guarkedh mij jeahtasåvva. Seamma tïjjen tjuara aaj maehtedh nuepide vuejnedh akten skaepiedihks kodemålsoemasse juktie sjïere effektem sjugniedidh, gusnie baakoeh jïh dïejvesh sertiestuvvieh gïeli gaskem, gïelepleentemen mohte.</p>
<p>Maehtedh tjaeledh  saemien gïelesne lea maereleslaakan tjaeledh jïh mubpiejgujmie govlesadtedh viehkine tjaelemegïeline. Aaj akte vuekie åssjelh jïh åssjaldahkh evtiedidh jïh öörnedidh, jïh akte lïeremevuekie. Dïhte sæjhta jiehtedh tjaalegh darjodh mah govlesedtieh, jïh mah hijven struktuvrem jïh ektiedimmiem utnieh.</p>
<p>Tjaalegh tjaeledh gelliesåarhts sjangerinie sjeermesne jïh paehpierisnie lea akte suerkie man åvteste saemienfaage jïh nöörjenfaage ektesne aktem sjïere diedtem utnieh. Dïhte sæjhta jiehtedh buektiehtidh tjaalegh soejkesjidh, hammoedidh jïh gïetedidh mah dovne aelhkie jïh gïerve, jïh maereles gïeline mij lea sjïehtedamme åssjelasse jïh dåastoejasse. Evtiedimmie tjaelemetjiehpiesvoetijste saemien gïelesne sæjhta jiehtedh öörnegen mietie barkedh byjjes tjaelemetjiehpiesvoetigujmie, tjaalegedaajrojne jïh ovmessie tjaelemestrategijigujmie. Edtja aaj maehtedh ahkedh stuerebe gïelejearsoesvoetine soptsestidh.</p>
<p>Maehtedh lohkedh  saemien gïelesne lea mïelem sjugniedidh tjaalegijstie ovmessie sjangerinie daaletje tïjjeste jïh åvtetje tïjjeste. Dellie tjuara ïedtjem vuesiehtidh tjaalegidie, jïh daajroem åadtjodh guktie jeatjah almetjh ussjedieh, jielieh, dååjrieh jïh sjugniedieh. Vijriesåbpoe tjuara bïevnesh gaavnedh jïh guarkedh guktie mubpieh ussjedamme jïh tjaaleme ovmessie såarhts tjaaleginie sjeermesne jïh paehpierisnie, jïh maehtedh laejhtehks jïh jïjtjeraarehke årrodh dejtie tjaalegidie mejtie lohkeme. Evtiedimmie aalka dejnie voestes lohkemelïerehtimmine jïh aelhkie tjaalegh guarkedh, goske maahta guarkedh, toelhkestidh jïh vuarjasjidh ahkedh gïervebe tjaalegh ovmessie sjangerinie jïh dej bïjre ussjedidh.</p>
<p>Evtiedimmie lohkemetjiehpiesvoetijste saemienfaagesne sæjhta jiehtedh öörnegen mietie barkedh lohkemestrategijigujmie mah leah åssjelasse lohkeminie sjïehtedamme, jïh ovmessie såarhts tjaalegigujmie faagesne.</p>
<p>Maehtedh ryöknedh  saemien gïelesne lea bïevnesh toelhkestidh jïh guarkedh tjaaleginie gusnie taallh, stoeredahkh jallh geometrihkeles goerh. Edtja aaj maehtedh vuarjasjidh, ussjedidh jïh govlesadtedh tjåanghkan bïejeme tjaalegi bïjre, goh grafihkeles guvvieh, tabellh jïh statistihke.</p>
<p>Jis edtja ryöknemetjiehpiesvoetide faagesne evtiedidh dle tjuara öörnegen mietie barkedh matematihkeles dïejvesh vejtiestidh viehkine taalledïejvesh, mööleme- jïh ryöknemevuekieh saemien gïelesne nuhtjedh, jïh sæjhta jiehtedh ellies mïelem sjugniedidh ahkedh gïervebe tjaaleginie gusnie ovmessie soptsestimmievuekieh tjuerieh ektesne vuajnalgidh.</p>
<p>Digitaale tjiehpiesvoeth  saemien gïelesne lea digitaale dïrregh, meedijh jïh vierhtieh nuhtjedh, juktie gïelelïerehtimmiem nænnoestehtedh, bïevnesh gaavnedh jïh dejtie gïetedidh, ovmessie såarhts tjaalegh sjugniedidh jïh staeriedidh jïh mubpiejgujmie govlesadtedh. Daan sjïekenisnie vihkeles maehtedh gaaltijh vuarjasjidh jïh dejtie voerkeslaakan nuhtjedh. Digitaale dïrregh jeatjah såarhts gïelelïerehtimmiesijjieh rïhpestieh, jïh nuepieh vedtieh nuhtjedh, evtiedidh jïh juekedh saemien aerpievuekien daajroeh jïh dååjrehtimmieh. Åtnoe digitaale dïrregijstie maahta learohki govlesadtemetjiehpiesvoetide jïh åehpiedehtemidie dåarjoehtidh jïh evtiedidh.</p>
<p>Evtiedimmie digitaale tjiehpiesvoetijste lea akte bielie lohkeme- jïh tjaelemelïerehtimmeste saemienfaagesne, jïh sæjhta jiehtedh digitaale gaaltijh gaavnedh, nuhtjedh jïh ånnetji ånnetji aaj dejtie vuarjasjidh, jïh dejtie digitaale gaaltijidie vuesiehtidh tjaaleldh jïh njaalmeldh tjaaleginie. Vijriesåbpoe edtja maehtedh daajroem evtiedidh aalkoereaktan jïh persovnevaarjelimmien bïjre, jïh aktem laejhtehks jïh jïjtjeraarehke vuajnoem utnedh ovmessie såarhts digitaale gaaltijidie.</p>
<p type="title">Maahtoeulmie faagesne</p>
<p type="title">Maahtoeulmie 2.jaepiedaltesen mænngan</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh, baakoem vaeltedh våaroen mietie jïh responsem vedtedh mubpide soptsestimmine</p>
<p type="listitem">tjaalegh goltelidh jïh dej bïjre soptsestidh</p>
<p type="listitem">goltelidh, guarkedh, vaajestidh jïh bïevnesh aktanidh</p>
<p type="listitem">stååkedidh, hæhtadidh jïh eksperimenteradidh rijmine, jievkehtimmine, gïeletjoejigujmie, baakoetjomhpigujmie, biehkiejgujmie mah mïelem vedtieh jïh baakoejgujmie</p>
<p type="listitem">mubpiejgujmie soptsestidh guktie baakoeveeljeme, tjoejeåtnoe jïh intonasjovne joekehts mïelem sjugniedieh</p>
<p type="listitem">dååjresi jïh dååjrehtimmiej bïjre ahkedh soptsestidh</p>
<p type="listitem">jïjtse domtesi jïh mïeli bïjre soptsestidh</p>
<p type="listitem">jïjtse tjaalegedååjresi bïjre soptsestidh baakoej, guvviej, laavlomi jïh jeatjah estetihken vuekiej tjïrrh</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">vuesiehtidh satne ektiedimmiem guarka gïeletjoejen jïh bokstaaven gaskem, jïh soptsestimmiegïelen jïh tjaelemegïelen gaskem</p>
<p type="listitem">tjoejh tjåanghkan giesedh baakojde, jïh baakoeh baakoetjomhpine juekedh</p>
<p type="listitem">stoerre jïh smaave trygkeme bokstaavh lohkedh</p>
<p type="listitem">aelhkie tjaalegh galkije jïh goerkesinie lohkedh, paehpierisnie jïh sjeermesne</p>
<p type="listitem">jïjtse daajroeh jïh dååjrehtimmieh nuhtjedh juktie sisvegem guarkedh jïh lahtestidh dejnie tjaaleginie mejtie lohkeme</p>
<p type="listitem">raajesh tjaeledh stoerre jïh smaave bokstaavigujmie jïh punktumine, gïetine jïh tastatuvresne</p>
<p type="listitem">aelhkie jïh åehpies baakoeh tjaeledh bielelen fiejlie</p>
<p type="listitem">skaepiedihks guvviedimmine jïh tjaelieminie barkedh gosse lohkeminie</p>
<p type="listitem">maallen mietie tjaeledh aelhkie vuesiehtimmietjaalegijstie jïh jeatjah gaaltiji mietie tjaeliemasse</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">vaerbi, substantijvi jïh adjektijvi bïjre soptsestidh mubpiejgujmie</p>
<p type="listitem">damtijidh jïh nuhtjedh tjåanghkan bïejeme baakoeh jïh såemies dejstie sïejhmemes baakoeseerkemijstie nuhtjedh</p>
<p type="listitem">ryöknedh jïh taallide govlesadtemisnie nuhtjedh</p>
<p type="listitem">såemies baakoej bïjre soptsestidh jïjtse smaaregïelesne mah leah joekehts jeatjah smaaregïelijste</p>
<p type="listitem">laahkoeh nuhtjedh lïhke maadtoeladtjide</p>
<p type="listitem">såemies åehpies vaajesi jïh vihties jiehtegi bïjre soptsestidh</p>
<p type="listitem">soptsestidh guktie baakoeh jïh guvvie ektesne sjiehtieh guvviegærjine jïh jeatjah guvviemeedijinie</p>
<p type="listitem">almetji, kreeki jïh dahkoen bïjre soptsestidh saemien heamturine jïh soptsesinie, jïh såemies kreekejoejkh damtijidh</p>
<p type="listitem">tjiehpieslidteratuvrem jïh faaktagærjah gærjagåetesne gaavnedh jïjtse lohkemasse</p>
</list><p type="title">Maahtoeulmie 4.jaepiedaltesen mænngan</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh, vaajestidh, buerkiestidh jïh sisvegen bïjre ussjedidh njaalmeldh tjaaleginie</p>
<p type="listitem">aktem nuekies baakoeveahkam nuhtjedh juktie daajroem, dååjrehtimmiem, dååjresh, domtesh jïh jïjtse mïelh buektedh</p>
<p type="listitem">mubpiejgujmie aktivyöki barkedh stååkedimmien, dramatiseradimmien, soptsestimmiej jïh digkiedimmiej tjïrrh</p>
<p type="listitem">mubpide lahtestidh faageles soptsestimmine, jïh gyhtjelassh gihtjedh mah tjïelkestieh jïh veelebe buerkiestieh</p>
<p type="listitem">tjoejeåtnoem jïh intonasjovnem jeerehtidh gosse tjaalegh mubpide låhka</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">ovmessie såarhts tjaalegh lohkedh galkije, ahkedh jïh goerkesinie</p>
<p type="listitem">gïeleraerieh damtijidh jïh gïeleviehkiedïrregh nuhtjedh goh mubpesth jiehtedh, vuestiebielie jïh aelhkie gïeleguvvieh</p>
<p type="listitem">lohkedh, ussjedidh jïh soptsestidh jïjtse jïh mubpiej tjaalegi bïjre</p>
<p type="listitem">bïevnesh gaavnedh tjåanghkan bïejeme tjaaleginie sjeermesne jïh paehpierisnie</p>
<p type="listitem">gïetine tjaeledh bielelen ahkedh jïh radtjoeslaakan, jïh tastatuvrem nuhtjedh jïjtse tjaeliemisnie</p>
<p type="listitem">aelhkie tjaalegh tjaeledh mah soptsestieh, buerkiestieh, ussjedieh jïh argumenteradieh</p>
<p type="listitem">ovmessie såarhts notaath jïh vuesiehtimmietjaalegh nuhtjedh goh våarome jïjtse tjaeliemasse</p>
<p type="listitem">tjaalegh struktuvreradidh bijjiebaakojne, aalkojne, åejviebieline jïh galhkuvinie</p>
<p type="listitem">tjaalegh darjodh mah baakoeh, tjoejh jïh guvvieh aktanieh, digitaale dïrregigujmie jïh bielelen dïrregh</p>
<p type="listitem">baakoeh jïh raajesebigkemem jeereldidh jïjtse tjaeliemisnie</p>
<p type="listitem">bïevnesh ohtsedidh, sjugniedidh, vöörhkedh jïh tjaalegh ikth vielie veedtjedh viehkine digitaale dïrregijstie</p>
<p type="listitem">gærjagåetiem jïh gaskeviermiem nuhtjedh juktie aamhth gaavnedh jïjtse lohkemasse jïh tjaeliemasse</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">diftongeaelhkiehtimmieh/målsoetjoejh jïh doh sïejhmemes stadijemålsoedimmiesåarhth damtijidh, desnie gusnie dah gååvnesieh</p>
<p type="listitem">såemies vaerbh jïh substantijvh sojjehtidh</p>
<p type="listitem">maadthtaalli, öörnegetaalli jïh tjåanghkoetaalli bïjre soptsestidh</p>
<p type="listitem">aelhkie hammoeh possessive suffiksigujmie damtijidh</p>
<p type="listitem">buerkiestidh guktie gïeleåtnoen tjïrrh maahta dåajmijes årrodh jïh mubpide garmerdidh</p>
<p type="listitem">gïelen, gïelepleentemen jïh jienebegïelevoeten bïjre soptsestidh</p>
<p type="listitem">aelhkie tjaalegh goltelidh aktene dejstie jeatjah saemien gïelijste, jïh såemies baakoeh jïh dïejvesh damtijidh</p>
<p type="listitem">laahkoeh nuhtjedh</p>
<p type="listitem">aerpievuekien soptsesh goltelidh, saemien soptstimmieaerpievuekien bïjre soptsestidh jïh dagkerh soptsesh skraejrine nuhtjedh jïjtse barkose</p>
<p type="listitem">joejki bïjre soptsestidh, jïh aaj laavlomh, raajroeh, dikth, soptsesh jïh heamturh</p>
<p type="listitem">sisvegen jïh hammoen bïjre soptsestidh tjåanghkan bïejeme tjaaleginie</p>
<p type="listitem">jïjtse åssjaldahkh jïh dååjresh buektedh maanalidteratuvren, filmen, teateren, daataspieli jïh TV-programmi bïjre</p>
</list><p type="title">Maahtoeulmie 7.jaepiedaltesen mænngan</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh jïh vijriesåbpoe evtiedidh lahtestimmieh mubpijste, jïh mïeli jïh faaktaj gaskem joekehtidh</p>
<p type="listitem">jïjtse vuajnoeh soptsestidh jïh tjïelkestidh, jïh seahkarimmiem vuesiehtidh mubpiej vuajnojde</p>
<p type="listitem">ovmessie gïeleråålline årrodh dramadarjoeminie, lohkemisnie jïh åehpiedehtemisnie</p>
<p type="listitem">musihken vuekieh jïh guvvieh nuhtjedh gosse maam akt soptseste jïh åehpiedahta</p>
<p type="listitem">jeereldihkie baakoeveahkine soptstestidh mij lea govlesadtemetseahkan sjïehtedamme</p>
<p type="listitem">aktem faageaamhtem åehpiedehtedh sjïehtedamme åssjelasse jïh dåastoejasse, digitaale dïrregigujmie jïh bielelen</p>
<p type="listitem">mubpiej njaalmeldh åehpiedehtemh vuarjasjidh faageles væhtaj mietie</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">gelliesåarhts tjaalegh lohkedh ovmessie sjangerinie, jïh tjaalegen sisvegen jïh hammoen bïjre ussjedidh</p>
<p type="listitem">vaajestidh, tjåanghkan giesedh jïh ussjedidh åejvebiehkiej bïjre aktene tjaalegisnie</p>
<p type="listitem">bïevnesh guarkedh jïh toelhkestidh jieniebistie soptsestimmiehammojste aktene tjåanghkan bïejeme tjaalegisnie</p>
<p type="listitem">vihkeles njoelkedassh haalvedh hammoevierhkine jïh ortografijesne, jïh tjaalegh tjaeledh jeereldihkie raajesebigkeminie jïh funksjovnelle væhtabiejieminie</p>
<p type="listitem">ahkedh tjaeledh persovneles jïh funksjovnelle gïetetjaelieminie, jïh tastatuvrem maereleslaakan nuhtjedh</p>
<p type="listitem">tjaalegh tjaeledh tjïelkestamme teemine, jïh ektiedimmiem sjugniedidh raajesi jïh boelhki gaskem</p>
<p type="listitem">tjaalegh tjaeledh mah soptsestieh, buerkiestieh, leah ussjedihks jïh argumentereles, maallen mietie vuesiehtimmietjaalegijstie jïh jeatjah gaaltijijstie, jïh jïjtse tjaalegh sjïehtedidh åssjelasse jïh dåastoejasse</p>
<p type="listitem">bïevnesh bååstede vedtedh mubpiej tjaaleginie faageles væhtaj mietie, jïh jïjtse tjaalegh gïetedidh dejstie bïevnesijstie bååstede mubpijste</p>
<p type="listitem">aelhkie tjaalegh nöörjen gïeleste saemien gïelese jarkoestidh</p>
<p type="listitem">digitaale gaaltijh jïh dïrregh nuhtjedh juktie tjåanghkan bïejeme tjaalegh darjodh hyperkoblingigujmie jïh jeereldihkie estetihkem viehkiedïrregigujmie</p>
<p type="listitem">veeljedh jïh vuarjasjidh bïevnesh gærjagåetijste jïh digitaale bïevnesekaanalijste</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">naan hedtieh jïh joekehtsh vuesiehtidh njaalmeldh jïh tjaaleldh gïelen gaskem</p>
<p type="listitem">substantijvh sojjehtidh aktentaallesne jïh jienebetaallesne</p>
</list><list><p type="listitem">vaerbh sojjehtidh presensisnie jïh preteritumesne, jïh imperatijvehammoeh jïh kondisjonalishammoeh saemien gïeline damtijidh, desnie gusnie dah gååvnesieh</p>
<p type="listitem">sïejhme baakoeseerkemh, tjåanghkan bïejeme baakoeh jïh såemies possessijve suffiksh nuhtjedh</p>
<p type="listitem">refleksijve jïh resiproke pronomenh damtijidh</p>
<p type="listitem">dam vihkielommes raajeseanalysem darjodh juktie subjektem, verbalem jïh objektem raajesisnie gaavnedh, jïh vuesiehtidh viehkine dïejvesijstie grammatihkeste jïh tjaalegedaajroste, guktie tjaalegh leah bæjjese bigkesovveme</p>
<p type="listitem">åejviejoekehtsi bïjre soptsestidh saemien jïh nöörjen gaskem, jïh guktie jienebelåhkoegïelh saemien gïelem tsevtsieh, jïh jïjtse gïeleåtnoen bïjre ussjedidh</p>
<p type="listitem">ussjedidh guktie gïele maahta vuajnoeh buektedh jïh sjugniedidh aktegsalmetjidie jïh almetjedåehkide</p>
<p type="listitem">ånnetji guarkedh gosse naaken jeatjah saemien gïelh soptsestieh</p>
<p type="listitem">sijjienommi bïjre soptsestidh</p>
<p type="listitem">baakoeh jïh dïejvesh nuhtjedh ektiedamme aerpievuekien daajrose</p>
<p type="listitem">dïejvesi, vaajesi jïh neerrehtimmien bïjre soptsestidh</p>
<p type="listitem">jïjtse toelhkestimmieh åehpiedehtedh almetjijstie, dahkojste jïh teemijste gelliesåarhts maana- jïh noerelidteratuvreste</p>
<p type="listitem">aalkoerïekteles njoelkedassh gaaltijeåtnoen bïjre damtedh</p>
<p type="listitem">joekehts baakoegærjah nuhtjedh, dovne digitaale jïh paehpierisnie</p>
</list><p type="title">Maahtoeulmie 10. jaepiedaltesen mænngan</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh, åejviesisvegem tjåanghkan giesedh jïh olkese vaeltedh sjyöhtehke bïevnesh njaalmeldh tjaaleginie</p>
<p type="listitem">hammoen jïh sisvegen bïjre soptsestidh lidteratuvresne, teaterisnie jïh filmesne, jïh domtesigujmie lohkedh jïh dramatiseradidh</p>
<p type="listitem">meatan årrodh digkiedimmine tjïelke mïeligujmie jïh eensi argumentasjovnine</p>
<p type="listitem">faageaamhth åehpiedehtedh maereles åtnojne digitaale dïrregijstie jïh meedijijstie</p>
<p type="listitem">jïjtse jïh mubpiej njaalmeldh åehpiedehtemh vuarjasjidh faageles væhtaj mietie</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">stuerebe tjaalegeveahkine vaaksjoehtidh sjeermesne jïh paehpierisnie juktie sjyöhtehke bïevnesh gaavnedh, aktanidh jïh vuarjasjidh gosse faagine barka</p>
<p type="listitem">lohkedh, sisvegem vaajestidh jïh teemah gaavnedh tjaaleginie ovmessie sjangerinie jïh ovmessie toelhkestimmienuepiej bïjre soptsestidh</p>
<p type="listitem">viehkiedïrregh damtijidh goh luste, ironije, vuestiebielieh jïh viertiestimmieh, symbovlh jïh gïeleguvvieh jïh dejtie jïjtsinie tjaaleginie nuhtjedh</p>
<p type="listitem">skaepiedihks, bievnije, ussjedihks jïh argumentereles tjaalegh tjaeledh tjïelkestamme vuajnoejgujmie, mah leah dåastoejasse, åssjelasse jïh meedijumese sjïehtedamme</p>
<p type="listitem">ovmessie såarhts tjaalegh tjaeledh maallen mietie vuesiehtimmietjaalegijstie jïh jeatjah gaaltijijstie</p>
<p type="listitem">tjaalegh jarkoestidh nöörjen gïeleste saemien gïelese</p>
<p type="listitem">soejkesjidh, hammoedidh jïh gïetedidh jïjtse tjaalegh gïetine jïh digitaalelaakan, jïh kvaliteetide dej luvnie vuarjasjidh mearan dejgujmie barkeminie viehkine daajroste gïelen jïh tjaalegen bïjre</p>
<p type="listitem">jeereldihkie baakoeveahkine soptsestidh jïh ortografijem, raajesebigkemem jïh tjaalegeektiedimmiem haalvedh</p>
<p type="listitem">sjïehtesjidh, vaajestidh jïh siteradidh sjyöhtehke gaaltijh naemhtie guktie gåarede dejtie gaavnedh desnie gusnie maereles</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">stadijemålsomen/målsoetjoejen bïjre soptsestidh</p>
<p type="listitem">vihkeles sojjehtimmiem vaerbijste haalvedh indikatijvesne, imperatijvesne jïh kondisjonalisesne, jïh potensialishammoeh damtijidh dejnie gïeline gusnie dah gååvnesieh</p>
<p type="listitem">vihkeles sojjehtimmiem nomenijstie haalvedh aktentaallesne jïh jienebetaallesne</p>
<p type="listitem">taallebaakoeh, pronovmenh jïh substantijvh latjkesisnie sojjehtidh</p>
<p type="listitem">grammatihkeles dïejvesh haalvedh mah buerkiestieh guktie gïele lea bæjjese bigkeme</p>
<p type="listitem">gïelegorredimmiem digkiedidh jïh guktie gïelem evtiedidh</p>
<p type="listitem">retorihkeles appelehammoeh jïh argumenteradimmievuekieh damtijidh</p>
<p type="listitem">jienebegïelevoeten jïh jienebekultuvrelle ektievoeten bïjre soptsestidh</p>
<p type="listitem">gïeledajvi bïjre Saepmesne soptsestidh, jïh dejtie saemien gïelide damtijidh goh akte bielie dehtie såevmien-ugriske gïelefuelhkeste</p>
<p type="listitem">saemien gïelereaktaj bïjre soptsestidh</p>
<p type="listitem">aelhkie tjaalegh lohkedh aktene dejstie jeatjah saemien gïeline, jïh hedtiej jïh joekehtsi bïjre soptsestidh viertiestamme jïjtse gïeline</p>
<p type="listitem">saemien tjaeliji jïh klassihkeri bïjre soptsestidh saemien lidteratuvresne</p>
<p type="listitem">jeatjah aalkoealmetjetjaalegh lohkedh jïh dejtie saemien tjaalegijgujmie viertiestidh</p>
<p type="listitem">ektiespielem buerkiestidh estetihken viehkiedïrregi gaskem tjåanghkan bïejeme tjaaleginie, jïh ussjedidh guktie tjoejh, gïele jïh guvvieh mijjem tsevtsieh</p>
<p type="listitem">illedahkem åehpiedehtedh mænngan aktem jïjtjeveeljeme teemam goerehtamme, mij lea akten tjaelijen bïjre, lidteræære teeman bïjre jallh gïeleteeman bïjre, jïh tjïelkestidh man åvteste dejtie tjaalegidie jïh teemam veeljeme</p>
<p type="listitem">goerkelidh jïh nuhtjedh vihkeles prinsihph persovnevaarjelæmman jïh aalkoereaktese mah leah ektiedamme bæjhkoehtæmman jïh tjaalegeåtnose</p>
</list><p type="title">Maahtoeulmie Jåa1– studijeryöjreden ööhpehtimmieprogrammen mænngan Maahtoeulmie Jåa2– barkoefaageles ööhpehtimmieprogrammen mænngan</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh jïh eerlegevoetem vuesiehtidh mubpiej argumentasjovnese, jïh sjyöhtehke jïh eensi argumenth digkiedimmine nuhtjedh</p>
<p type="listitem">daajroem nuhtjedh retorihkeles appellehammoej bïjre åehpiedehteminie</p>
<p type="listitem">faageles daajroeh jïh dïejvesh nuhtjedh soptsestimmine tjaalegi jïh gïelen bïjre</p>
<p type="listitem">auditijve, tjaaleldh jïh visuelle soptsestimmievuekieh aktanidh, jïh ovmessie digitaale dïrregh åehpiedehteminie nuhtjedh</p>
<p type="listitem">faagedaajroem jïh faageteermh jïjtse ööhpehtimmieprogrammeste nuhtjedh soptsestimmine, digkiedimmine jïh åehpiedehteminie skuvlen, siebriedahken jïh barkoejieleden bïjre</p>
<p type="listitem">ovmessie råållah haalvedh soptsestimmine, digkiedimmine, dramatiseringinie jïh åehpiedehteminie</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">ovmessie såarhts tjaalegh jïjtse tïjjeste, tjiehpieslidteratuvrh jïh aamhteseprovsah lohkedh, jïh sisvegen, hammoen jïh åssjelen bïjre ussjedidh</p>
<p type="listitem">argumentasjovnem tjïelkestidh mubpiej tjaaleginie, jïh jïjtse argumentereles tjaalegh tjaeledh</p>
<p type="listitem">tjaalegh teemine jïh faageterminologijine tjaeledh sjïehtedamme jïjtse ööhpehtimmieprogrammese maallen mietie ovmessie vuesiehtimmietjaalegijstie</p>
<p type="listitem">skaepiedihks tjaalegh tjaeledh jïh ovmessie gïeleviehkiedïrregh nuhtjedh</p>
<p type="listitem">tjaalegh jarkoestidh nöörjen gïeleste saemien gïelese, jïh haestemi bïjre soptsestidh orrediktemisnie jïh jarkoestimmesne</p>
<p type="listitem">ovmessie estetihken viehkiedïrregh jïh soptsestimmievuekieh nuhtjedh tjåanghkan bïejeme tjaaleginie</p>
<p type="listitem">jïjtse tjaalegh vuarjasjidh jïh staeriedidh faageles væhtaj mietie</p>
<p type="listitem">gïelem jïh soptsestimmievuekieh sjïehtedidh ovmessie tjaelemetsiehkide skuvlesne, siebriedahkesne jïh barkoejieliedisnie</p>
<p type="listitem">veedtjedh, vuarjasjidh jïh faageaamhth digitaale gaaltijijstie nuhtjedh gosse jïjtsinie tjaaleginie barka, jïh njoelkedasside almetjevaarjelæmman jïh aalkoereaktide fulkesidh</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">sojjehtimmiem haalvedh vaerbijste jïh nomenijstie</p>
<p type="listitem">baakoeseerkemh nuhtjedh jïh buerkiestidh guktie orre baakoeh jïh teermh saemien gïelesne evtiesuvvieh, jïh guktie löönemebaakoeh sjïehtedamme sjidtieh</p>
<p type="listitem">grammatihkeles sjïere væhtah saemien gïelesne buerkiestidh, jïh jeatjah gïeligujmie viertiestidh, jïh buerkiestidh mah konsekvensh daate jarkoestimmiebarkosne åådtje</p>
<p type="listitem">dïejvesidie ietniengïele, voestesgïele, guektiengïelevoete jïh funksjovnelle guektiengïelevoete  digkiedidh, jïh aevhkieh jïh haestemh digkiedidh jienebegïelen siebriedahkine</p>
<p type="listitem">baakoeh jïh dïejvesh nuhtjedh mah leah ektiedamme aerpievuekien jieliemidie jïh daajbaaletje barkoejieliedasse</p>
<p type="listitem">vaeljehke tjaalegh lohkedh boelhkeste 1995 raejeste, dejtie akten kultuvrehistovrijes ektiedæmman bïejedh, jïh gïelen jïh sisvegen bïjre ussjedidh</p>
<p type="listitem">ovmessie vaajese- jïh heamturesåarhth buerkiestidh, jïh naan gïejh kultuvrelåtnoemistie vuesiehtidh vaajesinie jïh heamturine naan jeatjah alemtjedåehkiijste</p>
<p type="listitem">soptsestidh gelliesåarhts gïeleviehkiedïrregi bïjre, jïh dej funksjovnem buerkiestidh</p>
</list><p type="title">Maahtoeulmie Jåa2 – studijeryöjreden ööhpehtimmieprogrammen mænngan</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh, vuarjasjidh jïh bïhkeden bïevnesh vedtedh mubpiej njaalmeldh åehpiedehtemidie</p>
<p type="listitem">daajroem nuhtjedh retorihkeles appellehammoej bïjre digkiedimmine jïh åehpiedehteminie</p>
<p type="listitem">saemienfaageles teemah åehpiedehtedh, jïh dam buakteme aamhtem digkiedidh</p>
<p type="listitem">faagesisvegem veele soptsestidh jïh digitaale meedijh jïh dïrregh nuhtjedh gosse dan bïjre soptseste</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">lohkedh jïh analyseradidh tjaalegh ovmessie sjangerinie juktie maehtedh mïelem utnedh dej gyhtjelassi jïh aarvoej bïjre mah tjaaleginie bæjjese vaaltasuvvieh</p>
<p type="listitem">tjaalegh tjaeledh tjïelke aajkojne, hijven struktuvrine jïh ahkedh</p>
<p type="listitem">skaepiedihks, bievnije jïh arguementereles tjaalegh, salkehtimmieh, lidteræære toelhkestimmieh, digkiedimmieh jïh jeatjah ussjeden tjaalegh tjaeledh</p>
<p type="listitem">baakoeseerkemh jïh löönemebaakoeh nuhtjedh jïjtse tjaaleginie</p>
<p type="listitem">jeereldihkie baakoeveahkine soptsestidh jïh gïelen hammoekrïevenassh haalvedh</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">baakoeklaasside buerkiestidh jïh morfologijem jïh syntaksem digkiedidh</p>
<p type="listitem">soptsestidh saemien tjaelemegïelen histovrijen bïjre</p>
<p type="listitem">aelhkie tjaalegh dejnie jeatjah saemien gïeline goltelidh, jïh hedtiej jïh joekehtsi bïjre sotpsestidh</p>
<p type="listitem">Saemïelaaken gïelenjoelkedassi bïjre soptsestidh, jïh digkiedidh guktie edtja aktem jearsoes båetijen biejjiem sjïehteladtedh dejtie saemien gïelide</p>
<p type="listitem">digkiedidh guktie skuvle, siebriedahke jïh barkoejielede maehtieh guektiengïelevoetem dåarjoehtidh</p>
<p type="listitem">vaeljehke tjaalegh lohkedh boelhkeste 1965 åvtelen, jïh dejtie akten kultuvrehijstovrijen ektiedæmman bïejedh, jïh gïelen jïh sisvegen bïjre ussjedidh</p>
<p type="listitem">åejvieboelhki bïjre soptsestidh saemien lidteratuvrehistovrijesne, joejkeaerpievuekien bïjre soptsestidh, jïh joejken staatusen, aarvoen jïh tsiehkien bïjre åvtesne jïh daelie</p>
<p type="listitem">argumentasjovnem buerkiestidh aamhteseprovsatjaaleginie viehkine daajroste retorihken bïjre</p>
<p type="listitem">sisvegem analyseradidh jïh åtnoem viehkiedïrregijstie tjaaleginie vuarjasjidh, mejtie ovmessie digitaale meedijijstie veedtjeme</p>
<p type="listitem">gaaltijh ållermaehtedh jïh vuarjasjidh sjyöhtehke faageles tsiehkine</p>
</list><p type="title">Maahtoeulmie Jåa3 - studijeryöjreden ööhpehtimmieprogrammen mænngan</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh, öörnegen mietie bïejedh jïh bïevnesh viertiestidh njaalmeldh tjaaleginie, jïh sisvegen bïjre ussjedidh</p>
<p type="listitem">argumentasjovnem njaalmeldh tjaaleginie goltelidh jïh vuarjasjidh ovmessie meedijinie, jïh mïelem utnedh sisvegen jïh åssjelen bïjre</p>
<p type="listitem">faageles teemah digkiedidh viehkine faageterminologijeste jïh ållesth argumentasjovneste</p>
<p type="listitem">retorihkeles jïh digitaale tjiehpiesvoeth nuhtjedh juktie darjodh jïh åehpiedehtedh tjåanghkan bïejeme tjaalegh</p>
<p type="listitem">aktem gaertjiedamme lidteræære programmem tjåanghkan bïejedh jïh dam åehpiedehtedh</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">gellielaaketje tjaaleginie vaaksjoehtidh, jïh veeljedh, tjåanghkan giesedh jïh sjyöhtehke bïevnesh vuarjasjidh</p>
<p type="listitem">ovmessie tjaalegh lohkedh jïh dejtie våaroeminie nuhtjedh gosse edtja jïjtje tjaalegh tjaeledh</p>
<p type="listitem">daajroem nuhtjedh tjaalegi, sjangeri, meedijumi jïh gïeledïrregi bïjre juktie jïjtse tjaalegh soejkesjidh, hammoedidh jïh gïetedidh tjïelke aajkojne, hijven struktuvrine jïh eensi argumentasjovnine</p>
<p type="listitem">skaepiedihks, bievnije jïh ussjedihks tjaalegh, lidteræære toelhkestimmieh jïh retorihkeles analysh tjaeledh, mah våaromem utnieh saemienfaageles tjaaleginie</p>
<p type="listitem">jarkoestidh jïh sjïehtedidh mubpiej tjaalegh nöörjen gïeleste saemien gïelese</p>
<p type="listitem">gaaltijh laejhtehkslaakan nuhtjedh jïh naemhtie guktie gåarede dejtie gaavnedh, jïh digitaale gaaltijevuesiehtimmiem haalvedh</p>
<p type="listitem">aktine veele jïh gellielaaketje baakoeveahkine soptsestidh, jïh gïelen hammoekrïevenassh haalvedh</p>
<p type="listitem">morfologijem, syntaksem jïh ortografijem haalvedh jïjtse tjaaleginie</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">tjaalegh lohkedh dejnie jeatjah saemien gïeline, jïh hedtiej jïh joekehtsi bïjre soptsestidh</p>
<p type="listitem">saemien gïeli sijjiem siebriedahkesne vuarjasjidh, jïh gïeletsiehkine viertiestidh jeatjah aalkoealmetjidie</p>
<p type="listitem">saemien soptsestimmieaerpievuekien bïjre soptsestidh jïh naan jeatjah aalkoealmetji soptsestimmieaerpievuekine viertiestidh</p>
<p type="listitem">lohkedh jïh toelhkestidh såemies tjaalegh boelheste 1965-1995, jïh digkiedidh guktie siebriedahken jïh kultuvren tsiehkie daan boelhken våajnoes sjædta tjaaleginie</p>
<p type="listitem">dïejveseabparaatem retorihkeste nuhtjedh juktie gellie såarhts aamhteseprovsatjaalegh analyseradidh jïh vuarjasjidh</p>
<p type="listitem">aktem jïjtjeveeljeme jïh laejhtehks jïh goerehtihks goerehtimmielaavenjassem tjïrrehtidh gïelen, lidteræære jallh jeatjah saemienfaageles aamhtine, jïh govlesadtemedïrregh faageles daerpievoeti mietie veeljedh</p>
</list><p type="title">Maahtoeulmie lissiebigkemen mænngan sïejhme studijemaahtose- barkoefaageles ööhpehtimmieprogramme</p>
<p type="title">Njaalmeldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">goltelidh, vuarjasjidh jïh bïhkeden bïevnesh bååstede vedtedh mubpiej åehpiedehtemidie</p>
<p type="listitem">daajroem nuhtjedh retorihkeles appellehammoej bïjre digkiedimmine jïh åehpiedehteminie</p>
<p type="listitem">saemienfaageles teemah åehpiedehtedh, jïh dam buakteme aamhtem digkiedidh</p>
<p type="listitem">faagesisvegen bïjre veele soptsestidh jïh digitaale meedijh jïh dïrregh nuhtjedh gosse soptseste</p>
</list><list><p type="listitem">goltelidh, öörnegen mietie bïejedh jïh viertiestidh bïevnesh njaalmeldh tjaaleginie, jïh sisvegen bïjre ussjedidh</p>
<p type="listitem">argumentasjovnem goltelidh jïh vuarjasjidh njaalmeldh tjaaleginie ovmessie meedijinie, jïh mïelem utnedh sisvegen jïh åssjelen bïjre</p>
<p type="listitem">faageles teemah digkiedidh viehkine faageterminologijeste jïh ållesth argumentasjovneste</p>
<p type="listitem">retorihkeles jïh digitaale tjiehpiesvoeth nuhtjedh juktie darjodh jïh åehpiedehtedh tjåanghkan bïejeme tjaalegh</p>
<p type="listitem">aktem gaertjiedamme lidteræære programmem tjåanghkan bïejedh jïh dam åehpiedehtedh</p>
</list><p type="title">Tjaaleldh govlesadteme</p>
<p>Lïerehtimmien ulmie lea learohke edtja maehtedh</p>
<list><p type="listitem">tjaalegh ovmessie sjangerinie lohkedh jïh analyseradidh juktie maehtedh mïelem utnedh gyhtjelassi jïh aarvoej bïjre mejtie tjaalegh bæjjese vaeltieh</p>
<p type="listitem">tjaalegh tjaeledh tjïelke aajkojne, hijven struktuvrine jïh ahkedh</p>
<p type="listitem">baakoeseerkemh jïh löönemebaakoeh jïjtse tjaaleginie nuhtjedh</p>
</list><list><p type="listitem">skaepiedihks, bievnije jïh ussjedihks tjaalegh, lidteræære toelhkestimmieh jïh retorihkeles analysh tjaeledh mah våaromem utnieh saemienfaageles tjaaleginie</p>
<p type="listitem">gellielaaketje tjaaleginie vaaksjoehtidh jïh veeljedh, tjåanghkan giesedh jïh vuarjasjidh sjyöhtehke bïevnesh</p>
<p type="listitem">ovmessie tjaalegh lohkedh jïh dejtie våaroeminie nuhtjedh gosse edtja jïjtje tjaeledh</p>
<p type="listitem">daajroem nuhtjedh tjaalegi, sjangeri jïh gïeleviehkiedïrregi bïjre juktie soejkesjidh, hammoedidh jïh gïetedidh jïjtse tjaalegh</p>
<p type="listitem">jarkoestidh jïh sjïehtedidh mubpiej tjaalegh nöörjen gïeleste saemien gïelese</p>
<p type="listitem">gaaltijh laejhtehkslaakan nuhtjedh naemhtie guktie gåarede dejtie gaavnedh, jïh digitaale gaaltijevuesiehtimmiem haalvedh</p>
<p type="listitem">aktine jeereldihkie, veele jïh gellielaaketje baakoeveahkine soptsestidh, jïh gïelen hammoekrïevenassh haalvedh</p>
<p type="listitem">morfologijem, syntaksem jïh ortografijem haalvedh jïjtse tjaaleginie</p>
</list><p type="title">Gïele, kultuvre jïh lidteratuvre</p>
<p>Lïerehtimmien ulmie lea learohke edtja maehtedh</p>
<list><p type="listitem">baakoeklaasside buerkiestidh jïh morfologijem jïh syntaksem digkiedidh</p>
<p type="listitem">dïejveseabparaatem retorihkeste nuhtjedh juktie ovmessie såarhts aamhteseprovsatjaalegh analyseradidh jïh vuarjasjidh</p>
<p type="listitem">aelhkie tjaalegh goltelidh jïh tjaalegh lohkedh dejnie jeatjah saemien gïeline, jïh hedtiej jïh joekehtsi bïjre soptsestidh</p>
<p type="listitem">saemien gïeli sijjiem siebriedahkesne vuarjasjidh, jïh gïeletsiehkine viertiestidh jeatjah aalkoealmetjidie</p>
<p type="listitem">soptsestidh saemien tjaelemegïelen histovrijen bïjre</p>
<p type="listitem">Saemïelaaken gïelenjoelkedassi bïjre soptsestidh, jïh digkiedidh guktie edtja aktem jearsoes båetije aejkiem saemien gïelide sjïehteladtedh</p>
<p type="listitem">digkiedidh guktie skuvle, siebriedahke jïh barkoejielede maehtieh guektiengïelevoetem dåarjoehtidh</p>
<p type="listitem">vaeljehke tjaalegh lohkedh boelhkeste 1965 åvtelen, jïh dejtie akten kultuvrehistovrjes ektiedæmman bïejedh, jïh gïelen jïh sisvegen bïjre ussjedidh</p>
<p type="listitem">lohkedh jïh toelhkestidh vaeljehke tjaalegh, ektiedamme boelhkese 1965 -1995, jïh digkiedidh guktie siebriedahken jïh kultuvren væhtah våajnoes båetieh tjaaleginie</p>
<p type="listitem">åejvieboelhki bïjre soptsestidh saemien lidteratuvrehistovrijesne, jïh joejkeaerpievuekien bïjre soptsestidh, jïh joejken staatusen, aarvoen jïh tsiehkien bïjre åvtesne jïh daelie</p>
<p type="listitem">sisvegem analyseradidh jïh åtnoem viehkiedïrregijstie tjaaleginie vuarjasjidh mejtie ovmessie digitaale meedijijstie veedtjeme</p>
</list><list><p type="listitem">saemien soptsestimmiearpievuekien bïjre soptsestidh jïh naan jeatjah aalkoealmetji soptsestimmieaerpievuekine viertiestidh</p>
</list><list><p type="listitem">aktem jïjtjeveeljeme jïh laejhtehks jïh goerehtihks goerehtimmielaavenjassem tjïrrehtidh mij lea gïelen bïjre, akten lidteræære teeman bïjre jallh akten jeatjah saemienfaageles teeman bïjre, jïh govlesadtemedïrregh veeljedh faageles daerpiesvoeti mietie</p>
<p type="listitem">ållermaehtedh jïh vuarjasjidh gaaltijh sjyöhtehke faageles tsiehkine</p>
</list><p type="title">Vuarjasjimmie</p>
<p>Nænnoestimmieh galhkuvevuarjasjæmman</p>
<p>Galhkuvevuarjasjimmie</p>
<p>Jaepiedaltese</p>
<p>Öörnege</p>
<p>10. jaepiedaltese</p>
<p>Learohkh edtjieh göökte galhkuvekarakterh utnedh, akte tjaaleldh jïh akte njaalmeldh.</p>
<p>Jåa2 barkoefaageles ööhpehtimmieprogramme</p>
<p>Learohkh edtjieh aktem galhkuvekarakterem utnedh.</p>
<p>Jåa3 studijeryöjreden ööhpehtimmieprogramme</p>
<p>Learohkh edtjieh göökte galhkuvekarakterh utnedh, akte tjaaleldh jïh akte njaalmeldh</p>
<p>Jåa3 lissiebigkeme sïejhme studijemaahtose</p>
<p>Learohkh edtjieh göökte galhkuvekarakterh utnedh, akte tjaaleldh jïh akte njaalmeldh.</p>
<p>Eksamene learoehkidie saemien voestesgïeline</p>
<p>Jaepiedaltese</p>
<p>Öörnege</p>
<p>10. jaepiedaltese</p>
<p>Learohkh maehtieh tjaaleldh eksamenese geasalgidh saemien voestesgïeline. Tjaaleldh eksamene dorjesåvva jïh sensureradamme sjædta byögkeles sijjesne. Learohkh maehtieh aaj njaalmeldh eksamenese geasalgidh. Njaalmeldh eksamene gietskene dorjesåvva jïh sensureradamme sjædta.</p>
<p>Jåa2 barkoefaageles ööhpehtimmieprogramme</p>
<p>Learohkh maehtieh tjaaleldh eksamenese geasalgidh saemien voestesgïeline. Tjaaleldh eksamene gietskene dorjesåvva jïh sensureradamme sjædta. Learohkh maehtieh aaj njaalmeldh eksamenese geasalgidh. Njaalmeldh eksamene gietskene dorjesåvva jïh sensureradamme sjædta.</p>
<p>Jåa3 studijeryöjreden ööhpehtimmieprogramme</p>
<p>Learohkh edtjieh tjaaleldh eksamenem vaeltedh saemien voestesgïeline. Tjaaleldh eksamene dorjesåvva jïh sensureradamme sjædta byögkeles sijjesne. Learohkh maehtieh aaj njaalmeldh eksamenese geasalgidh. Njaalmeldh eksamene gietskene dorjesåvva jïh sensureradamme sjædta.</p>
<p>Jåa3 lissiebigkeme sïejhme studijemaahtose</p>
<p>Learohkh edtjieh tjaaleldh eksamenem vaeltedh saemien voestesgïeline. Tjaaleldh eksamene dorjesåvva jïh sensureradamme sjædta byögkeles sijjesne. Learohkh maehtieh aaj njaalmeldh eksamenese geasalgidh. Njaalmeldh eksamene gietskene dorjesåvva jïh sensureradamme sjædta.</p>
<p>Eksamene privatistide saemien voestesgïeline</p>
<p>Jaepiedaltese</p>
<p>Öörnege</p>
<p>10. jaepiedaltese</p>
<p>Vuartesjh sïejhme öörnegem maadthskuvlelïerehtæmman geerve almetjidie.</p>
<p>Jåa2 barkoefaageles ööhpehtimmieprogrammh</p>
<p>Privatisth edtjieh tjaaleldh eksamenem vaeltedh saemien voestesgïeline. Tjaaleldh eksamene gietskene dorjesåvva jïh sensureradamme sjædta. Privatisth edtjieh lissine njaalmeldh eksamenem vaeltedh. Njaalmeldh eksamene gietskene dorjesåvva jïh sensureradamme sjædta.</p>
<p>Jåa3 studijeryöjreden ööhpehtimmieprogramme</p>
<p>Privatisth edtjieh tjaaleldh eksamenem vaeltedh saemien voestesgïeline. Tjaaleldh eksamene dorjesåvva jïh sensureradamme sjædta byögkeles sijjesne. Privatisth edtjieh lissine njaalmeldh eksamenem vaeltedh.</p>
<p>Njaalmeldh eksamene gietskene dorjesåvva jïh sensureradamme sjædta.</p>
<p>Jåa3 lissiebigkeme sïejhme studijemaahtose</p>
<p>Privatisth edtjieh tjaaleldh eksamenem vaeltedh saemien voestesgïeline. Tjaaleldh eksamene dorjesåvva jïh sensureradamme sjædta byögkeles sijjesne. Privatisth edtjieh lissine njaalmeldh eksamenem vaeltedh. Njaalmeldh eksamene gietskene dorjesåvva jïh sensureradamme sjædta.</p>
<p>Dah sïejhme nænnoestimmieh vuarjasjimmien bïjre lea vihtiestamme ööhpehtimmïelaaken mieriedimmesne.</p>
</body></document>
